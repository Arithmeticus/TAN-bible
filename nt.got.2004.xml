<?xml version="1.0" encoding="UTF-8"?>
<?xml-model href="../../TAN-2020/schemas/TAN-TEI.rnc" type="application/relax-ng-compact-syntax"?>
<?xml-model href="../../TAN-2020/schemas/TAN-TEI.sch" type="application/xml" schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0" TAN-version="2020" id="tag:kalvesmaki.com,2014:bible_nt_got_2004">
   <teiHeader>
      <fileDesc>
         <titleStmt>
            <title>An electronic edition of the Gothic Bible and minor fragments, based on Wilhelm
               Streitberg's edition</title>
            <author>Streitberg, Wilhelm</author>
            <principal>Tom De Herdt</principal>
            <funder>University of Antwerp</funder>
            <respStmt>
               <resp>Original data entry and proofreading by <name full="yes" instant="false">Robert
                     Tannert</name>, <name full="yes" instant="false">David Landau</name> &amp;
                     <name full="yes" instant="false">Tom De Herdt</name> (<date from-iso="1997" to-iso="1998" precision="medium" instant="false">1997-1998</date>).</resp>
               <resp>Conversion to TEI-conformant markup by <name full="yes" instant="false">Tom De
                     Herdt</name>.</resp>
               <name full="yes" instant="false">Robert Tannert</name>
               <name full="yes" instant="false">Tom De Herdt</name>
            </respStmt>
         </titleStmt>
         <editionStmt>
            <edition>Preliminary document containing the revised and tokenized base text. A
               linguistically annotated version is being prepared and may be released as version
               2.0. </edition>
         </editionStmt>
         <extent>
            <measure type="words">67406</measure>
         </extent>
         <publicationStmt>
            <authority>Project Wulfila (http://www.wulfila.be), University of Antwerp</authority>
            <pubPlace>Antwerpen</pubPlace>
            <address>
               <name type="person" full="yes" instant="false">Tom J. De Herdt</name>
               <name type="org" full="yes" instant="false">University of Antwerp</name>
               <street>Prinsstraat 13</street>
               <postCode>B-2000</postCode>
               <name type="city" full="yes" instant="false">Antwerpen</name>
               <name type="country" full="yes" instant="false">Belgium</name>
            </address>
            <availability status="free" default="false">
               <p>The edition is freely available for academic and non-commercial use, on
                  condition that this file description is included in its entirety with any copy
                  distributed. It is expected that use of the edition will be acknowledged
                  appropriately, in accord with normal scholarly etiquette.</p>
               <p>The latest version can be found at http://www.wulfila.be.</p>
            </availability>
            <date when="2004-03" instant="false">March 2004</date>
         </publicationStmt>
         <notesStmt>
            <note target="funder" anchored="true">This TEI edition was developed as part of the
               following research project granted by the Special Research Fund (<choice>
                  <abbr>BOF</abbr>
                  <expan instant="false">Bijzonder Onderzoeksfonds</expan>
               </choice>) of the University of Antwerp: <title>Een gelemmatiseerd, diachroon,
                  elektronisch tekstcorpus van de Germaanse talen, inzonderheid het
                  Nederlands</title>, under the direction of <name full="yes" instant="false">Prof.
                  J. Van Loon</name> (New Research Initiative, <date from="2002-03-01" to="2004-04-30" precision="high" instant="false">March 2002 to April 2004</date>).
               The original text entry, however, dates back to volunteer efforts by different
               persons in 1997-1998.</note>
         </notesStmt>
         <sourceDesc default="false">
            <biblStruct default="false" status="draft">
               <monogr>
                  <author>Streitberg, Wilhelm</author>
                  <title>Die gotische Bibel. Erster Teil: Der gotische Text und seine griechische
                     Vorlage. Mit Einleitung, Lesarten und Quellennachweisen sowie den kleineren
                     Denkmälern als Anhang</title>
                  <edition>Zweite, verbesserte Auflage</edition>
                  <respStmt>
                     <resp>Herausgegeben von <name full="yes" instant="false">Wilhelm
                           Streitberg</name>
                     </resp>
                     <name full="yes" instant="false">Wilhelm Streitberg</name>
                  </respStmt>
                  <imprint>
                     <publisher>Carl Winter</publisher>
                     <pubPlace>Heidelberg</pubPlace>
                     <date instant="false">1919</date>
                  </imprint>
               </monogr>
               <series>
                  <title>Germanische Bibliothek</title>
                  <biblScope>2. Abteilung</biblScope>
                  <biblScope>3. Band</biblScope>
               </series>
            </biblStruct>
         </sourceDesc>
      </fileDesc>
      <encodingDesc>
         <projectDesc default="false">
            <p>See http://www.wulfila.be for a full description of the project.</p>
         </projectDesc>
         <samplingDecl default="false">
            <p>This file contains a complete transcription of the <emph rend="bold">Gothic
                  text</emph> found in Streitberg's edition. It does not include the preface,
               introduction, Greek text, commentary or information on the minor fragments, nor is it
               intended to reproduce the appearance of the original work. There are currently no
               plans to digitize the book as a whole; the project's primary goal is a linguistically
               annotated text based on Streitberg's readings, not a reproduction of the actual
               edition. We do, however, plan to digitize the critical apparatus, possibly with some
               annotations and references to newer readings (e.g. emendations in <bibl default="false" status="draft">
                  <author>Snædal, Magnús</author>: <title level="m">A Concordance to Biblical
                     Gothic</title>, <pubPlace>Reykjavík</pubPlace>, <date instant="false">1998</date>
               </bibl>).</p>
         </samplingDecl>
         <editorialDecl default="false">
            <correction status="high" method="silent" default="false">
               <p>The text has been thoroughly checked and proofread. An automated
                  collation (<date instant="false">May 2002</date>) with the online edition provided
                  by the TITUS project (<title>Thesaurus Indogermanischer Text- und
                     Sprachmaterialien</title>) revealed some more typing errors (on both sides).
                  Since both texts were independently scanned and copied by hand, chances that the
                  same error occurs at the same location seem relatively small, and we feel
                  confident that the current edition is an accurate transcription of Streitberg's
                  text.</p>
               <p>A small number of obvious printing errors in the source text have been
                  corrected. They are not marked in the text but listed in the front matter of this
                  edition (see <ref target="deviations">Deviations from Streitberg's 1919
                     edition</ref>).</p>
            </correction>
            <normalization source="Streitberg" method="silent" default="false">
               <p>No normalization beyond that performed by Streitberg. <quote defective="false">Orthographische Fehler sind nur dann im Text verbessert, wenn
                     sie für die Erkenntnis der Aussprache bedeutungslos sind</quote> (<bibl default="false" status="draft">Streitberg 1919, Erläuterungen p.
                  XLVII</bibl>).</p>
            </normalization>
            <quotation marks="none" default="false">
               <p>The use of double quotation marks in the source text is limited to the
                     <title>Skeireins</title>, where they indicate citations from the Gospels. This
                  edition uses the quote-element to mark up these citations, <emph>without</emph>
                  quotation marks. Three instances of words in single quotes have been marked up
                  using the q-element.</p>
            </quotation>
            <hyphenation eol="none" default="false">
               <p>Soft hyphens have been silently removed. Hyphens used by Streitberg to
                  indicate enclitics (e.g. <mentioned>ga-u-laubjats</mentioned>) or assimilation
                  (e.g. <mentioned>jas-so</mentioned>) have been replaced with the symbol "~" (i.e.
                     <mentioned xml:lang="got">ga~u~laubjats</mentioned>).</p>
            </hyphenation>
            <segmentation default="false">
               <p>Tokens (words) in the running text are marked by a seg-element without
                  type-attribute, implying type="word".</p>
            </segmentation>
            <interpretation default="false">
               <p>(linguistic annotations under construction)</p>
            </interpretation>
            <stdVals default="false">
               <p>Dates are in ISO 8601 calendar date format (yyyy-mm-dd).</p>
            </stdVals>
         </editorialDecl>
         <tagsDecl>
            <namespace name="">
               <tagUsage gi="unclear">Marks characters or words that could not be identified with
                  complete certainty: <quote defective="false">Kursivsatz im Antiquatext,
                     Antiquasatz im Kursivtext deuten an, daß der handschriftliche Text nicht mehr
                     oder doch nicht mit Sicherheit lesbar ist</quote> (<bibl default="false" status="draft">Streitberg 1919, Erläuterungen p. XLVII</bibl>).</tagUsage>
               <tagUsage gi="add">Used to mark additions by Streitberg, delimited with &lt;...&gt;
                  in the copy text.</tagUsage>
               <tagUsage gi="del">Used to mark deletions by Streitberg, delimited with [...] in the
                  copy text.</tagUsage>
            </namespace>
         </tagsDecl>
         <refsDecl default="false">
            <p>The text follows the biblical canonical reference system and is divided into
               books (div type="book"), chapters (div type="chapter") and verses (ab type="verse").
               For the sake of simplicity, the minor fragments have been segmented – somewhat
               artificially – using the same three-level structure. The type-attribute specifies the
               nature of each segment (e.g. div type="leaf" for the Skeireins).</p>
         </refsDecl>
         <variantEncoding method="parallel-segmentation" location="internal"/>
         <p corresp="variant-encoding">Following Streitberg's decision to transcribe the
            full text of all witnesses, this edition uses the parallel segmentation method to record
            all readings <foreign>in extenso</foreign>, even when they are identical. Compare <bibl default="false" status="draft">
               <author>David Birnbaum</author>: <title>A TEI-Compatible Edition of the Rus' Primary
                  Chronicle</title>, <date instant="false">1999</date> (accessed online in February
               2004)</bibl>: <quote defective="false">An additional consideration that may or may
               not be a disadvantage is that the TEI parallel-segmentation method assumes that
               variant readings will be given only where there is variation, while the <choice>
                  <abbr>PVL</abbr>
                  <expan instant="false">Povest' vremennykh let</expan>
               </choice> edition presents the full text from all witnesses, regardless of the extent
               of agreement or variation among the
               witnesses<!--. This complicates searching for specific patterns of agreement, since in the present edition there is no information in the markup that indicates which witnesses agree with which other witnesses at a given place.--></quote>.
            Since the goal of this document is an accurate edition of Streitberg's transcription of
            the primary sources, not a new critical edition, this method seems appropriate for the
            case at hand. There are at most two parallel witnesses at the same time anyway.
            Differences between them are marked up using the seg-element with attribute
            type="diff".</p>
      </encodingDesc>
      <profileDesc>
         <creation>Knowledge of the Gothic language is derived primarily from the remains of a Bible
            translation made in the <date from-iso="311" to-iso="383" precision="medium" instant="false">4th century AD</date> by the Visigothic bishop Wulfila (Ulfilas). The
            surviving manuscripts are not originals but much later copies thought to have been
            written in northern Italy during the period of Ostrogothic rule (<date from-iso="500" to-iso="550" precision="medium" instant="false">first half of the 6th
            century</date>).</creation>
         <langUsage default="false">
            <!--The languages are designated by their corresponding three-letter ISO 639-2/B code. We have not attempted to estimate usage percentages. Gothic is obviously the main language in this document, Greek and German are used sporadically when citing notes by Streitberg or others.-->
            <language ident="got">Gothic</language>
            <language ident="grc">Ancient Greek</language>
            <language ident="ger">German</language>
         </langUsage>
      </profileDesc>
      <revisionDesc status="draft">
         <change n="1.0" who="TDH" status="draft">
            <date instant="false">2004-03-01</date>Conversion to TEI-markup. </change>
         <change n="1.0.1" who="TDH" status="draft">
            <date instant="false">2004-03-17</date> Completed information in the TEI header. </change>
         <change n="1.0.2" who="TDH" status="draft">
            <date instant="false">2004-06-06</date> Words in single quotes (three instances) have
            been marked up using the q-element. </change>
         <change n="1.0.3" who="TDH" status="draft">
            <date instant="false">2004-12-26</date> Corrected a typo in the transcription: Matthew
            9:15 "atgagggand" (with triple "g": Codex Argenteus and Streitberg) had been
            accidentally normalised to "atgaggand". </change>
         <change n="1.0.4" who="TDH" status="draft">
            <date instant="false">2005-02-22</date> Corrected a typo in the transcription: Skeireins
            1:5 "waldufnuja" changed to "waldufnja". </change>
         <change n="1.0.5" who="TDH" status="draft">
            <date instant="false">2005-09-26</date> Corrected a typo in the transcription: Luke 5:10
            "sind" changed to "siud". </change>
      </revisionDesc>
   </teiHeader>
   <head xmlns="tag:textalign.net,2015:ns">
      <name>Gothic New Testament</name>
      <master-location href="https://raw.githubusercontent.com/Arithmeticus/TAN-bible/master/nt.got.2004.xml"/>
      <license which="by-sa_4.0" licensor="kalvesmaki"/>
      <work which="New Testament"/>
      <vocabulary which="eng bible" accessed-when="2019-05-24"/>
      <vocabulary>
         <IRI>tag:kalvesmaki.com,2014:TAN-key:bible</IRI>
         <name>General vocabulary for the Bible project</name>
         <location href="TAN-voc/bible.tan-voc.xml" accessed-when="2017-12-03"/>
      </vocabulary>
      <source>
         <IRI>https://lccn.loc.gov/35009965</IRI>
         <name>Die gotische Bibel / hrsg. von Wilhelm Streitberg. 2., verb. Aufl. Heidelberg:
            Winter, 1919-1928.</name>
      </source>
      <vocabulary-key>
         <div-type xml:id="bk" which="book"/>
         <div-type xml:id="ch" which="chapter"/>
         <div-type xml:id="v" which="verse (scripture)"/>
         <person xml:id="TDH">
            <IRI>http://viaf.org/viaf/69028815</IRI>
            <name>Tom De Herdt</name>
         </person>
         <person xml:id="kalvesmaki" which="Joel Kalvesmaki"/>
      </vocabulary-key>
      <file-resp who="kalvesmaki"/>
      <resp roles="editor" who="TDH"/>
      <change when="2016-05-09-04:00" who="kalvesmaki">Started file</change>
      <change when="2016-05-23T21:58:05.667-04:00" who="TDH">Data replaced by source files.</change>
      <to-do/>
   </head>
   <text>
      <body xml:lang="got">
         <div type="bk" n="Mt">

            <div type="ch" n="5">
               <div type="v" n="15">
                  <p>ak ana lukarnastaþin , jah liuteiþ allaim þaim in þamma garda .</p>
               </div>
               <div type="v" n="16">
                  <p>swa liuhtjai liuhaþ izwar in andwairþja manne , ei gasaiƕaina izwara goda
                     waurstwa jah hauhjaina attan izwarana þana in himinam .</p>
               </div>
               <div type="v" n="17">
                  <p>ni hugjaiþ ei qemjau gatairan witoþ aiþþau praufetuns ; ni qam gatairan ,
                     ak usfulljan .</p>
               </div>
               <div type="v" n="18">
                  <p>amen auk qiþa izwis : und þatei usleiþiþ himins jah airþa , jota ains
                     aiþþau ains striks ni usleiþiþ af witoda , unte allata wairþiþ .</p>
               </div>
               <div type="v" n="19">
                  <p>iþ saei nu gatairiþ aina anabusne þizo minnistono jah laisjai swa mans ,
                     minnista haitada in þiudangardjai himine ; iþ saei taujiþ jah laisjai swa , sah
                     mikils haitada in þiudangardjai himine .</p>
               </div>
               <div type="v" n="20">
                  <p>qiþa auk izwis þatei nibai managizo wairþiþ izwaraizos garaihteins þau þize
                     bokarje jah Fareisaie , ni þau qimiþ in þiudangardjai himine .</p>
               </div>
               <div type="v" n="21">
                  <p>hausideduþ þatei qiþan ist þaim airizam : ni maurþrjais ; iþ saei maurþreiþ
                     skula wairþiþ stauai .</p>
               </div>
               <div type="v" n="22">
                  <p>aþþan ik qiþa izwis þatei ƕazuh modags broþr seinamma sware , skula wairþiþ
                     stauai ; iþ saei qiþiþ broþr seinamma raka , skula wairþiþ gaqumþai ; aþþan
                     saei qiþiþ dwala , skula wairþiþ in gaiainnan funins .</p>
               </div>
               <div type="v" n="23">
                  <p>jabai nu bairais aibr þein du hunslastada jah jainar gamuneis þatei broþar
                     þeins habaiþ ƕa bi þuk ,</p>
               </div>
               <div type="v" n="24">
                  <p>aflet jainar þo giba þeina in andwairþja hunslastadis jah gagg faurþis
                     gasibjon broþr þeinamma , jah biþe atgaggands atbair þo giba þeina .</p>
               </div>
               <div type="v" n="25">
                  <p>sijais waila hugjands andastauin þeinamma sprauto , und þatei is in wiga
                     miþ imma , ibai ƕan atgibai þuk sa andastaua stauin , jah sa staua þuk atgibai
                     andbahta , jah in karkara galagjaza .</p>
               </div>
               <div type="v" n="26">
                  <p>amen qiþa þus : ni usgaggis jainþro , unte usgibis þana minnistan kintu
                     .</p>
               </div>
               <div type="v" n="27">
                  <p>hausideduþ þatei qiþan ist : ni horinos .</p>
               </div>
               <div type="v" n="28">
                  <p>aþþan ik qiþa izwis , þatei ƕazuh saei saiƕiþ qinon du luston izos , ju
                     gahorinoda izai in hairtin seinamma .</p>
               </div>
               <div type="v" n="29">
                  <p>iþ jabai augo þein þata taihswo marzjai þuk , usstagg ita jah wairp af þus
                     ; batizo ist auk þus ei fraqistnai ains liþiwe þeinaize , jah ni allata leik
                     þein gadriusai in gaiainnan .</p>
               </div>
               <div type="v" n="30">
                  <p>jah jabai taihswo þeina handus marzjai þuk , afmait þo jah wairp af þus ;
                     batizo ist auk þus ei fraqistnai ains liþiwe þeinaize , jah ni allata leik þein
                     gadriusai in gaiainnan .</p>
               </div>
               <div type="v" n="31">
                  <p>qiþanuh þan ist þatei ƕazuh saei afletai qen , gibai izai afstassais bokos
                     .</p>
               </div>
               <div type="v" n="32">
                  <p>iþ ik qiþa izwis þatei ƕazuh saei afletiþ qen seina , inuh fairina
                     kalkinassaus , taujiþ þo horinon ; jah sa ize afsatida liugaiþ , horinoþ
                     .</p>
               </div>
               <div type="v" n="33">
                  <p>aftra hausideduþ þatei qiþan ist þaim airizam : ni ufarswarais , iþ
                     usgibais fraujin aiþans þeinans .</p>
               </div>
               <div type="v" n="34">
                  <p>aþþan ik qiþa izwis ni swaran allis , ni bi himina , unte stols ist gudis
                     ;</p>
               </div>
               <div type="v" n="35">
                  <p>nih bi airþai , unte fotubaurd ist fotiwe is ; nih bi Iairusaulwmai , unte
                     baurgs ist þis mikilins þiudanis ;</p>
               </div>
               <div type="v" n="36">
                  <p>nih bi haubida þeinamma swarais , unte ni magt ain tagl ƕeit aiþþau swart
                     gataujan .</p>
               </div>
               <div type="v" n="37">
                  <p>sijaiþ~þan waurd izwar : ja , ja ; ne , ne ; iþ þata managizo þaim us þamma
                     ubilin ist .</p>
               </div>
               <div type="v" n="38">
                  <p>hausideduþ þatei qiþan ist : augo und augin , jah tunþu und tunþau
                     .</p>
               </div>
               <div type="v" n="39">
                  <p>iþ ik qiþa izwis ni andstandan allis þamma unseljin ; ak jabai ƕas þuk
                     stautai bi taihswon þeina kinnu , wandei imma jah þo anþara .</p>
               </div>
               <div type="v" n="40">
                  <p>jah þamma wiljandin miþ þus staua jah paida þeina niman , aflet imma jah
                     wastja .</p>
               </div>
               <div type="v" n="41">
                  <p>jah jabai ƕas þuk ananauþjai rasta aina , gaggais miþ imma twos .</p>
               </div>
               <div type="v" n="42">
                  <p>þamma bidjandin þuk gibais , jah þamma wiljandin af þus leiƕan sis ni
                     uswandjais .</p>
               </div>
               <div type="v" n="43">
                  <p>hausideduþ þatei qiþan ist : frijos neƕundjan þeinana , jah fiais fiand
                     þeinana .</p>
               </div>
               <div type="v" n="44">
                  <p>aþþan ik qiþa izwis : frijoþ fijands izwarans , þiuþjaiþ þans wrikandans
                     izwis , waila taujaiþ þaim hatjandam izwis , jah bidjaiþ bi þans usþriutandans
                     izwis ,</p>
               </div>
               <div type="v" n="45">
                  <p>ei wairþaiþ sunjus attins izwaris þis in himinam , unte sunnon seina
                     urranneiþ ana ubilans jah godans , jah rigneiþ ana garaihtans jah ana inwindans
                     .</p>
               </div>
               <div type="v" n="46">
                  <p>jabai auk frijoþ þans frijondans izwis ainans , ƕo mizdono habaiþ ? niu jah
                     þai þiudo þata samo taujand ?</p>
               </div>
               <div type="v" n="47">
                  <p>jah jabai goleiþ þans frijonds izwarans þatainei , ƕe managizo taujiþ ? niu
                     jah motarjos þata samo taujand ?</p>
               </div>
               <div type="v" n="48">
                  <p>sijaiþ nu jus fullatojai , swaswe atta izwar sa in himinam fullatojis ist
                     .</p>
               </div>
            </div>
            <div type="ch" n="6">
               <div type="v" n="1">
                  <p>Atsaiƕiþ armaion izwara ni taujan in andwairþja manne du saiƕan im ; aiþþau
                     laun ni habaiþ fram attin izwaramma þamma in himinam .</p>
               </div>
               <div type="v" n="2">
                  <p>þan nu taujais armaion , ni haurnjais faura þus , swaswe þai liutans
                     taujand in gaqumþim jah in garunsim , ei hauhjaindau fram mannam ; amen qiþa
                     izwis : andnemun mizdon seina .</p>
               </div>
               <div type="v" n="3">
                  <p>iþ þuk taujandan armaion ni witi hleidumei þeina , ƕa taujiþ taihswo þeina
                     ,</p>
               </div>
               <div type="v" n="4">
                  <p>ei sijai so armahairtiþa þeina in fulhsnja , jah atta þeins saei saiƕiþ in
                     fulhsnja , usgibiþ þus in bairhtein .</p>
               </div>
               <div type="v" n="5">
                  <p>jah þan bidjaiþ , ni sijaiþ swaswe þai liutans , unte frijond in gaqumþim
                     jah waihstam plapjo standandans bidjan , ei gaumjaindau mannam . Amen , qiþa
                     izwis þatei haband mizdon seina .</p>
               </div>
               <div type="v" n="6">
                  <p>iþ þu þan bidjais , gagg in heþjon þeina jah galukands haurdai þeinai bidei
                     du attin þeinamma þamma in fulhsnja , jah atta þeins saei saiƕiþ in fulhsnja ,
                     usgibiþ þus in bairhtein .</p>
               </div>
               <div type="v" n="7">
                  <p>bidjandansuþ~þan ni filuwaurdjaiþ , swaswe þai þiudo ; þugkeiþ im auk ei in
                     filuwaurdein seinai andhausjaindau .</p>
               </div>
               <div type="v" n="8">
                  <p>ni galeikoþ nu þaim ; wait auk atta izwar þizei jus þaurbuþ , faurþizei jus
                     bidjaiþ ina .</p>
               </div>
               <div type="v" n="9">
                  <p>swa nu bidjaiþ jus : atta unsar þu in himinam , weihnai namo þein .</p>
               </div>
               <div type="v" n="10">
                  <p>qimai þiudinassus þeins . wairþai wilja þeins , swe in himina jah ana
                     airþai .</p>
               </div>
               <div type="v" n="11">
                  <p>hlaif unsarana þana sinteinan gif uns himma daga .</p>
               </div>
               <div type="v" n="12">
                  <p>jah aflet uns þatei skulans sijaima , swaswe jah weis afletam þaim skulam
                     unsaraim .</p>
               </div>
               <div type="v" n="13">
                  <p>jah ni briggais uns in fraistubnjai , ak lausei uns af þamma ubilin ; unte
                     þeina ist þiudangardi jah mahts jah wulþus in aiwins . amen .</p>
               </div>
               <div type="v" n="14">
                  <p>unte jabai afletiþ mannam missadedins ize , afletiþ jah izwis atta izwar sa
                     ufar himinam .</p>
               </div>
               <div type="v" n="15">
                  <p>iþ jabai ni afletiþ mannam missadedins ize , ni þau atta izwar afletiþ
                     missadedins izwaros .</p>
               </div>
               <div type="v" n="16">
                  <p>aþþan biþe fastaiþ , ni wairþaiþ swaswe þai liutans gaurai ; frawardjand
                     auk andwairþja seina , ei gasaiƕaindau mannam fastandans . amen , qiþa izwis ,
                     þatei andnemun mizdon seina .</p>
               </div>
               <div type="v" n="17">
                  <p>iþ þu fastands salbo haubiþ þein jah ludja þeina þwah ,</p>
               </div>
               <div type="v" n="18">
                  <p>ei ni gasaiƕaizau mannam fastands , ak attin þeinamma þamma in fulhsnja ,
                     jah atta þeins saei saiƕiþ in fulhsnja , usgibiþ þus .</p>
               </div>
               <div type="v" n="19">
                  <p>ni huzdjaiþ izwis huzda ana airþai , þarei malo jah nidwa frawardeiþ , jah
                     þarei þiubos ufgraband jah hlifand .</p>
               </div>
               <div type="v" n="20">
                  <p>iþ huzdjaiþ izwis huzda in himina , þarei nih malo nih nidwa frawardeiþ ,
                     jah þarei þiubos ni ufgraband nih stiland .</p>
               </div>
               <div type="v" n="21">
                  <p>þarei auk ist huzd izwar , þaruh ist jah hairto izwar .</p>
               </div>
               <div type="v" n="22">
                  <p>lukarn leikis ist augo : jabai nu augo þein ainfalþ ist , allata leik þein
                     liuhadein wairþiþ ;</p>
               </div>
               <div type="v" n="23">
                  <p>iþ jabai augo þein unsel ist , allata leik þein riqizein wairþiþ . jabai nu
                     liuhaþ þata in þus riqiz ist , þata riqiz ƕan filu !</p>
               </div>
               <div type="v" n="24">
                  <p>ni manna mag twaim fraujam skalkinon ; unte jabai fijaiþ ainana , jah
                     anþarana frijoþ ; aiþþau ainamma ufhauseiþ , iþ anþaramma frakann . ni maguþ
                     guda skalkinon jah mammonin .</p>
               </div>
               <div type="v" n="25">
                  <p>Duþþe qiþa izwis : ni maurnaiþ saiwalai izwarai ƕa matjaiþ jah ƕa drigkaiþ
                     , nih leika izwaramma ƕe wasjaiþ ; niu saiwala mais ist fodeinai jah leik
                     wastjom ?</p>
               </div>
               <div type="v" n="26">
                  <p>insaiƕiþ du fuglam himinis , þei ni saiand nih sneiþand , nih lisand in
                     banstins , jah atta izwar sa ufar himinam fodeiþ ins . niu jus mais wulþrizans
                     sijuþ þaim ?</p>
               </div>
               <div type="v" n="27">
                  <p>iþ ƕas izwara maurnands mag anaaukan ana wahstu seinana aleina aina
                     ?</p>
               </div>
               <div type="v" n="28">
                  <p>jah bi wastjos ƕa saurgaiþ ? gakunnaiþ blomans haiþjos , ƕaiwa wahsjand ;
                     nih arbaidjand nih spinnand .</p>
               </div>
               <div type="v" n="29">
                  <p>qiþuh þan izwis þatei nih Saulaumon in allamma wulþau seinamma gawasida sik
                     swe ains þize .</p>
               </div>
               <div type="v" n="30">
                  <p>jah þande þata hawi haiþjos himma daga wisando jah gistradagis in auhn
                     galagiþ guþ swa wasjiþ , ƕaiwa mais izwis leitil galaubjandans ?</p>
               </div>
               <div type="v" n="31">
                  <p>ni maurnaiþ nu qiþandans : ƕa matjam aiþþau ƕa drigkam aiþþau ƕe wasjaima
                     ?</p>
               </div>
               <div type="v" n="32">
                  <p>all auk þata þiudos sokjand ; waituh þan atta izwar sa ufar himinam þatei
                     þaurbuþ</p>
               </div>
            </div>
            <div type="ch" n="7">
               <div type="v" n="12">
                  <p>taujaina izwis mans , swa jah jus taujaiþ im : þata auk ist witoþ jah
                     praufeteis .</p>
               </div>
               <div type="v" n="13">
                  <p>inngaggaiþ þairh aggwu daur , unte braid daur jah rums wigs sa brigganda in
                     fralustai , jah managai sind þai inngaleiþandans þairh þata .</p>
               </div>
               <div type="v" n="14">
                  <p>ƕan aggwu þata daur jah þraihans wigs sa brigganda in libainai , jah fawai
                     sind þai bigitandans þana .</p>
               </div>
               <div type="v" n="15">
                  <p>atsaiƕiþ sweþauh faura liugnapraufetum þaim izei qimand at izwis in wastjom
                     lambe , iþ innaþro sind wulfos wilwandans .</p>
               </div>
               <div type="v" n="16">
                  <p>bi akranam ize ufkunnaiþ ins . ibai lisanda af þaurnum weinabasja aiþþau af
                     wigadeinom smakkans ?</p>
               </div>
               <div type="v" n="17">
                  <p>swa all bagme godaize akrana goda gataujiþ , iþ sa ubila bagms akrana ubila
                     gataujiþ .</p>
               </div>
               <div type="v" n="18">
                  <p>ni mag bagms þiuþeigs akrana ubila gataujan , nih bagms ubils akrana
                     þiuþeiga gataujan .</p>
               </div>
               <div type="v" n="19">
                  <p>all bagme ni taujandane akran god usmaitada jah in fon atlagjada .</p>
               </div>
               <div type="v" n="20">
                  <p>þannu bi akranam ize ufkunnaiþ ins .</p>
               </div>
               <div type="v" n="21">
                  <p>ni ƕazuh saei qiþiþ mis : frauja , frauja ! inngaleiþiþ in þiudangardja
                     himine , ak sa taujands wiljan attins meinis þis in himinam .</p>
               </div>
               <div type="v" n="22">
                  <p>managai qiþand mis in jainamma daga : frauja , frauja ! niu þeinamma namin
                     praufetidedum , jah þeinamma namin unhulþons uswaurpum , jah þeinamma namin
                     mahtins mikilos gatawidedum ?</p>
               </div>
               <div type="v" n="23">
                  <p>jah þan andhaita im þatei ni ƕanhun kunþa izwis : afleiþiþ fairra mis , jus
                     waurkjandans unsibjona .</p>
               </div>
               <div type="v" n="24">
                  <p>ƕazuh nu saei hauseiþ waurda meina jah taujiþ þo , galeiko ina waira
                     frodamma , saei gatimrida razn sein ana staina .</p>
               </div>
               <div type="v" n="25">
                  <p>jah atiddja dalaþ rign jah qemun aƕos jah waiwoun windos jah bistugqun bi
                     þamma razna jainamma , jah ni gadraus , unte gasuliþ was ana staina .</p>
               </div>
               <div type="v" n="26">
                  <p>jah ƕazuh saei hauseiþ waurda meina jah ni taujiþ þo , galeikoda mann
                     dwalamma , saei gatimrida razn sein ana malmin .</p>
               </div>
               <div type="v" n="27">
                  <p>jah atiddja dalaþ rign jah qemun aƕos jah waiwoun windos jah bistugqun bi
                     jainamma razna , jah gadraus , jah was drus is mikils .</p>
               </div>
               <div type="v" n="28">
                  <p>jah warþ , þan ustauh Iesus þo waurda , biabridedun manageins ana laiseinai
                     is .</p>
               </div>
               <div type="v" n="29">
                  <p>was auk laisjands ins swe waldufni habands , jah ni swaswe bokarjos
                     .</p>
               </div>
            </div>
            <div type="ch" n="8">
               <div type="v" n="1">
                  <p>Dalaþ þan atgaggandin imma af fairgunja , laistidedun afar imma iumjons
                     managos .</p>
               </div>
               <div type="v" n="2">
                  <p>jah sai , manna þrutsfill habands durinnands inwait ina qiþands : frauja ,
                     jabai wileis , magt mik gahrainjan .</p>
               </div>
               <div type="v" n="3">
                  <p>jah ufrakjands handu attaitok imma qiþands : wiljau , wairþ hrains ! jah
                     suns hrain warþ þata þrutsfill is .</p>
               </div>
               <div type="v" n="4">
                  <p>jah qaþ imma Iesus : saiƕ ei mann ni qiþais , ak gagg , þuk silban ataugei
                     gudjin jah atbair giba þoei anabauþ Moses du weitwodiþai im .</p>
               </div>
               <div type="v" n="5">
                  <p>afaruh þan þata innatgaggandin imma in Kafarnaum , duatiddja imma hundafaþs
                     bidjands ina</p>
               </div>
               <div type="v" n="6">
                  <p>jah qiþands : frauja , þiumagus meins ligiþ in garda usliþa , harduba
                     balwiþs .</p>
               </div>
               <div type="v" n="7">
                  <p>jah qaþ du imma Iesus : ik qimands gahailja ina .</p>
               </div>
               <div type="v" n="8">
                  <p>jah andhafjands sa hundafaþs qaþ : frauja , ni im wairþs ei uf hrot mein
                     inngaggais , ak þatainei qiþ waurda jah gahailniþ sa þiumagus meins .</p>
               </div>
               <div type="v" n="9">
                  <p>jah auk ik manna im habands uf waldufnja meinamma gadrauhtins jah qiþa du
                     þamma : gagg , jah gaggiþ ; jah anþaramma : qim , jah qimiþ ; jah du skalka
                     meinamma : tawei þata , jah taujiþ .</p>
               </div>
               <div type="v" n="10">
                  <p>gahausjands þan Iesus sildaleikida jah qaþ du þaim afarlaistjandam : amen ,
                     qiþa izwis , ni in Israela swalauda galaubein bigat .</p>
               </div>
               <div type="v" n="11">
                  <p>aþþan qiþa izwis þatei managai fram urrunsa jah saggqa qimand , jah
                     anakumbjand miþ Abrahama jah Isaka jah Iakoba in þiudangardjai himine :</p>
               </div>
               <div type="v" n="12">
                  <p>iþ þai sunjus þiudangardjos uswairpanda in riqis þata hindumisto ; jainar
                     wairþiþ grets jah krusts tunþiwe .</p>
               </div>
               <div type="v" n="13">
                  <p>jah qaþ Iesus þamma hundafada : gagg , jah swaswe galaubides wairþai þus .
                     jah gahailnoda sa þiumagus is in jainai ƕeilai .</p>
               </div>
               <div type="v" n="14">
                  <p>jah qimands Iesus in garda Paitraus , jah gasaƕ swaihron is ligandein in
                     heitom .</p>
               </div>
               <div type="v" n="15">
                  <p>jah attaitok handau izos jah aflailot ija so heito ; jah urrais jah
                     andbahtida imma .</p>
               </div>
               <div type="v" n="16">
                  <p>at andanahtja þan waurþanamma , atberun du imma daimonarjans managans , jah
                     uswarp þans ahmans waurda jah allans þans ubil habandans gahailida ,</p>
               </div>
               <div type="v" n="17">
                  <p>ei usfullnodedi þata gamelido þairh Esaïan praufetu qiþandan : sa unmahtins
                     unsaros usnam jah sauhtins usbar .</p>
               </div>
               <div type="v" n="18">
                  <p>gasaiƕands þan Iesus managans hiuhmans bi sik , haihait galeiþan siponjans
                     hindar marein .</p>
               </div>
               <div type="v" n="19">
                  <p>jah duatgaggands ains bokareis qaþ du imma : laisari , laistja þuk ,
                     þisƕaduh þadei gaggis .</p>
               </div>
               <div type="v" n="20">
                  <p>jah qaþ du imma Iesus : fauhons grobos aigun , jah fuglos himinis sitlans ,
                     iþ sunus mans ni habaiþ ƕar haubiþ sein anahnaiwjai .</p>
               </div>
               <div type="v" n="21">
                  <p>anþaruh þan siponje is qaþ du imma : frauja , uslaubei mis frumist galeiþan
                     jah gafilhan attan meinana .</p>
               </div>
               <div type="v" n="22">
                  <p>iþ Iesus qaþ du imma : laistei afar mis jah let þans dauþans gafilhan
                     seinans dauþans .</p>
               </div>
               <div type="v" n="23">
                  <p>jah innatgaggandin imma in skip , afariddjedun imma siponjos is .</p>
               </div>
               <div type="v" n="24">
                  <p>jah sai , wegs mikils warþ in marein , swaswe þata skip gahuliþ wairþan
                     fram wegim ; iþ is saislep .</p>
               </div>
               <div type="v" n="25">
                  <p>jah duatgaggandans siponjos is urraisidedun ina qiþandans : frauja , nasei
                     unsis , fraqistnam .</p>
               </div>
               <div type="v" n="26">
                  <p>jah qaþ du im Iesus : ƕa faurhteiþ , leitil galaubjandans ! þanuh
                     urreisands gasok windam jah marein , jah warþ wis mikil .</p>
               </div>
               <div type="v" n="27">
                  <p>iþ þai mans sildaleikidedun qiþandans : ƕileiks ist sa , ei jah windos jah
                     marei ufhausjand imma ?</p>
               </div>
               <div type="v" n="28">
                  <p>jah qimandin imma hindar marein in gauja Gairgaisaine , gamotidedun imma
                     twai daimonarjos us hlaiwasnom rinnandans , sleidjai filu , swaswe ni mahta
                     manna usleiþan þairh þana wig jainana .</p>
               </div>
               <div type="v" n="29">
                  <p>jah sai , hropidedun qiþandans : ƕa uns jah þus , Iesu , sunau gudis ? qamt
                     her faur mel balwjan unsis ?</p>
               </div>
               <div type="v" n="30">
                  <p>Wasuh þan fairra im hairda sweine managaize haldana .</p>
               </div>
               <div type="v" n="31">
                  <p>iþ þo skohsla bedun ina qiþandans : jabai uswairpis uns , uslaubei uns
                     galeiþan in þo hairda sweine .</p>
               </div>
               <div type="v" n="32">
                  <p>jah qaþ du im : gaggiþ ! iþ eis usgaggandans galiþun in hairda sweine ; jah
                     sai , run gawaurhtedun sis alla so hairda and driuson in marein jah
                     gadauþnodedun in watnam .</p>
               </div>
               <div type="v" n="33">
                  <p>iþ þai haldandans gaþlauhun jah galeiþandans gataihun in baurg all bi þans
                     daimonarjans .</p>
               </div>
               <div type="v" n="34">
                  <p>jah sai , alla so baurgs usiddja wiþra Iesu , jah gasaiƕandans ina bedun ei
                     usliþi hindar markos ize .</p>
               </div>
            </div>
            <div type="ch" n="9">
               <div type="v" n="1">
                  <p>Jah atsteigands in skip ufarlaiþ jah qam in seinai baurg .</p>
               </div>
               <div type="v" n="2">
                  <p>þanuh atberun du imma usliþan ana ligra ligandan . jah gasaiƕands Iesus
                     galaubein ize qaþ du þamma usliþin : þrafstei þuk , barnilo ! afletanda þus
                     frawaurhteis þeinos .</p>
               </div>
               <div type="v" n="3">
                  <p>þaruh sumai þize bokarje qeþun in sis silbam : sa wajamereiþ .</p>
               </div>
               <div type="v" n="4">
                  <p>jah witands Iesus þos mitonins ize qaþ : duƕe jus mitoþ ubila in hairtam
                     izwaraim ?</p>
               </div>
               <div type="v" n="5">
                  <p>ƕaþar ist raihtis azetizo qiþan : afletanda þus frawaurhteis , þau qiþan :
                     urreis jah gagg ?</p>
               </div>
               <div type="v" n="6">
                  <p>Aþþan ei witeiþ þatei waldufni habaiþ sa sunus mans ana airþai afleitan
                     frawaurhtins , þanuh qaþ du þamma usliþin : urreisands nim þana ligr þeinana
                     jah gagg in gard þeinana .</p>
               </div>
               <div type="v" n="7">
                  <p>jah urreisands galaiþ in gard seinana .</p>
               </div>
               <div type="v" n="8">
                  <p>gasaiƕandeins þan manageins ohtedun sildaleikjandans jah mikilidedun guþ
                     þana gibandan waldufni swaleikata mannam .</p>
               </div>
               <div type="v" n="9">
                  <p>jah þairhleiþands Iesus jainþro gasaƕ mannan sitandan at motai , Maþþaiu
                     haitanana , jah qaþ du imma : laistei afar mis . jah usstandands iddja afar
                     imma .</p>
               </div>
               <div type="v" n="10">
                  <p>jah warþ , biþe is anakumbida in garda , jah sai , managai motarjos jah
                     frawaurhtai qimandans miþanakumbidedun Iesua jah siponjam is .</p>
               </div>
               <div type="v" n="11">
                  <p>jah gaumjandans Fareisaieis qeþun du þaim siponjam is : duƕe miþ motarjam
                     jah frawaurhtaim matjiþ sa laisareis izwar ?</p>
               </div>
               <div type="v" n="12">
                  <p>iþ Iesus gahausjands qaþ du im : ni þaurbun hailai lekeis , ak þai unhaili
                     habandans .</p>
               </div>
               <div type="v" n="13">
                  <p>Aþþan gaggaiþ , ganimiþ ƕa sijai : armahairtiþa wiljau jah ni hunsl ;
                     niþ~þan qam laþon uswaurhtans , ak frawaurhtans .</p>
               </div>
               <div type="v" n="14">
                  <p>þanuh atiddjedun siponjos Iohannes qiþandans : duƕe weis jah Fareisaieis
                     fastam filu , iþ þai siponjos þeinai ni fastand ?</p>
               </div>
               <div type="v" n="15">
                  <p>jah qaþ du im Iesus : ibai magun sunjus bruþfadis qainon und þata ƕeilos
                     þei miþ im ist bruþfaþs ? iþ atgagggand dagos , þan afnimada af im sa bruþfaþs
                     , jah þan fastand .</p>
               </div>
               <div type="v" n="16">
                  <p>aþþan ni ƕashun lagjiþ du plata fanan þarihis ana snagan fairnjana , unte
                     afnimiþ fullon af þamma snagin , jah wairsiza gataura wairþiþ .</p>
               </div>
               <div type="v" n="17">
                  <p>Niþ~þan giutand wein niujata in balgins fairnjans , aiþþau distaurnand
                     balgeis ; biþeh þan jah wein usgutniþ jah balgeis fraqistnand ; ak giutand wein
                     juggata in balgins niujans , jah bajoþum gabairgada .</p>
               </div>
               <div type="v" n="18">
                  <p>miþþanei is rodida þata du im , þaruh reiks ains qimands inwait ina ,
                     qiþands þatei dauhtar meina nu gaswalt ; akei qimands atlagei handu þeina ana
                     ija , jah libaiþ .</p>
               </div>
               <div type="v" n="19">
                  <p>jah urreisands Iesus iddja afar imma jah siponjos is .</p>
               </div>
               <div type="v" n="20">
                  <p>jah sai , qino bloþarinnandei ·ib· wintruns duatgaggandei aftaro attaitok
                     skauta wastjos is ;</p>
               </div>
               <div type="v" n="21">
                  <p>qaþuh auk in sis : jabai þatainei atteka wastjai is , ganisa .</p>
               </div>
               <div type="v" n="22">
                  <p>iþ Iesus gawandjands sik jah gasaiƕands þo qaþ : þrafstei þuk dauhtar !
                     galaubeins þeina ganasida þuk . jah ganas so qino fram þizai ƕeilai jainai
                     .</p>
               </div>
               <div type="v" n="23">
                  <p>jah qimands Iesus in garda þis reikis jah gasaiƕands swigljans jah
                     haurnjans haurnjandans jah managein auhjondein , qaþ du im :</p>
               </div>
               <div type="v" n="24">
                  <p>afleiþiþ , unte ni gaswalt so mawi , ak slepiþ . jah bihlohun ina .</p>
               </div>
               <div type="v" n="25">
                  <p>þanuh þan usdribana warþ so managei , atgaggands inn habaida handu izos ,
                     jah urrais so mawi .</p>
               </div>
               <div type="v" n="26">
                  <p>jah usiddja meriþa so and alla jaina airþa .</p>
               </div>
               <div type="v" n="27">
                  <p>jah ƕarbondin Iesua jainþro , laistidedun afar imma twai blindans ,
                     hropjandans jah qiþandans : armai uggkis , sunau Daweidis !</p>
               </div>
               <div type="v" n="28">
                  <p>Qimandin þan in garda duatiddjedun imma þai blindans jah qaþ im Iesus :
                     ga~u~laubjats þatei magjau þata taujan ? Qeþun du imma : jai , frauja !</p>
               </div>
               <div type="v" n="29">
                  <p>þanuh attaitok augam ize qiþands : bi galaubeinai iggqarai wairþai iggqis
                     .</p>
               </div>
               <div type="v" n="30">
                  <p>jah usluknodedun im augona , jah inagida ins Iesus qiþands : saiƕats ei
                     manna ni witi .</p>
               </div>
               <div type="v" n="31">
                  <p>iþ eis usgaggandans usmeridedun ina in allai airþai jainai .</p>
               </div>
               <div type="v" n="32">
                  <p>þanuh biþe utusiddjedun eis , sai , atberun imma mannan baudana daimonari
                     .</p>
               </div>
               <div type="v" n="33">
                  <p>jah biþe usdribans warþ unhulþo , rodida sa dumba , jah sildaleikidedun
                     manageins qiþandans : ni aiw swa uskunþ was in Israela .</p>
               </div>
               <div type="v" n="34">
                  <p>iþ Fareisaieis qeþun : in fauramaþlja unhulþono usdreibiþ unhulþons
                     .</p>
               </div>
               <div type="v" n="35">
                  <p>jah bitauh Iesus baurgs allos jah haimos laisjands in gaqumþim ize , jah
                     merjands aiwaggeljon þiudangardjos jah hailjands allos sauhtins jah alla
                     unhailja .</p>
               </div>
               <div type="v" n="36">
                  <p>gasaiƕands þan þos manageins infeinoda in ize , unte wesun afdauidai jah
                     frawaurpanai swe lamba ni habandona hairdeis .</p>
               </div>
               <div type="v" n="37">
                  <p>þanuh qaþ du siponjam seinaim : asans raihtis managa , iþ waurstwjans fawai
                     .</p>
               </div>
               <div type="v" n="38">
                  <p>bidjiþ nu fraujan asanais ei ussandjai waurstwjans in asan seina .</p>
               </div>
            </div>
            <div type="ch" n="10">
               <div type="v" n="1">
                  <p>Jah athaitands þans twalif siponjans</p>
               </div>
               <div type="v" n="23">
                  <p>þizai baurg , þliuhaiþ in anþara : amen auk qiþa izwis , ei ni ustiuhiþ
                     baurgs Israelis , unte qimiþ sa sunus mans .</p>
               </div>
               <div type="v" n="24">
                  <p>nist siponeis ufar laisarja nih skalks ufar fraujin seinamma .</p>
               </div>
               <div type="v" n="25">
                  <p>Ganah siponi ei wairþai swe laisareis is jah skalks swe frauja is ; jabai
                     gardawaldand Baiailzaibul haihaitun , und ƕan filu mais þans innakundans is
                     .</p>
               </div>
               <div type="v" n="26">
                  <p>ni nunu ogeiþ izwis ins ; ni waiht auk ist gahuliþ , þatei ni andhuljaidau
                     , jah fulgin , þatei ni ufkunnaidau .</p>
               </div>
               <div type="v" n="27">
                  <p>þatei qiþa izwis in riqiza , qiþaiþ in liuhada , jah þatei in auso
                     gahauseiþ , merjaiþ ana hrotam .</p>
               </div>
               <div type="v" n="28">
                  <p>jah ni ogeiþ izwis þans usqimandans leika þatainei , iþ saiwalai ni
                     magandans usqiman , iþ ogeiþ mais þana magandan jah saiwalai jah leika
                     fraqistjan in gaiainnan .</p>
               </div>
               <div type="v" n="29">
                  <p>niu twai sparwans assarjau bugjanda ? jah ains ize ni gadriusiþ ana airþa
                     inuh attins izwaris wiljan .</p>
               </div>
               <div type="v" n="30">
                  <p>aþþan izwara jah tagla haubidis alla garaþana sind .</p>
               </div>
               <div type="v" n="31">
                  <p>ni nunu ogeiþ ; managaim sparwam batizans sijuþ jus .</p>
               </div>
               <div type="v" n="32">
                  <p>Saƕazuh nu saei andhaitiþ mis in andwairþja manne , andhaita jah ik imma in
                     andwairþja attins meinis saei in himinam ist .</p>
               </div>
               <div type="v" n="33">
                  <p>iþ þisƕanoh saei afaikiþ mik in andwairþja manne , afaika jah ik ina in
                     andwairþja attins meinis þis saei in himinam ist .</p>
               </div>
               <div type="v" n="34">
                  <p>nih ahjaiþ þatei qemjau lagjan gawairþi ana airþa ; ni qam lagjan gawairþi
                     , ak hairu .</p>
               </div>
               <div type="v" n="35">
                  <p>qam auk skaidan mannan wiþra attan is jah dauhtar wiþra aiþein izos jah
                     bruþ wiþra swaihron izos ;</p>
               </div>
               <div type="v" n="36">
                  <p>jah fijands mans innakundai is .</p>
               </div>
               <div type="v" n="37">
                  <p>saei frijoþ attan aiþþau aiþein ufar mik , nist meina wairþs ; jah saei
                     frijoþ sunu aiþþau dauhtar ufar mik , nist meina wairþs .</p>
               </div>
               <div type="v" n="38">
                  <p>jah saei ni nimiþ galgan seinana jah laistjai afar mis , nist meina wairþs
                     .</p>
               </div>
               <div type="v" n="39">
                  <p>saei bigitiþ saiwala seina , fraqisteiþ izai ; jah saei fraqisteiþ saiwalai
                     seinai in meina , bigitiþ þo .</p>
               </div>
               <div type="v" n="40">
                  <p>sa andnimands izwis mik andnimiþ , jah sa mik andnimands andnimiþ þana
                     sandjandan mik .</p>
               </div>
               <div type="v" n="41">
                  <p>sa andnimands praufetu in namin praufetaus mizdon praufetaus nimiþ , jah sa
                     andnimands garaihtana in namin garaihtis mizdon garaihtis nimiþ .</p>
               </div>
               <div type="v" n="42">
                  <p>jah saei gadragkeiþ ainana þize minnistane stikla kaldis watins þatainei in
                     namin siponeis , amen qiþa izwis , ei ni fraqisteiþ mizdon seinai .</p>
               </div>
            </div>
            <div type="ch" n="11">
               <div type="v" n="1">
                  <p>Jah warþ , biþe usfullida Iesus anabiudands þaim twalif siponjam seinaim ,
                     ushof sik jainþro du laisjan jah merjan and baurgs ize .</p>
               </div>
               <div type="v" n="2">
                  <p>iþ Iohannes gahausjands in karkarai waurstwa Xristaus , insandjands bi
                     siponjam seinaim qaþ du imma :</p>
               </div>
               <div type="v" n="3">
                  <p>þû is sa qimanda þau anþarizuh beidaima ?</p>
               </div>
               <div type="v" n="4">
                  <p>jah andhafjands Iesus qaþ du im : gaggandans gateihiþ Iohanne þatei
                     gahauseiþ jah gasaiƕiþ .</p>
               </div>
               <div type="v" n="5">
                  <p>blindai ussaiƕand , jah haltai gaggand , þrutsfillai hrainjai wairþand ,
                     jah baudai gahausjand , jah dauþai urreisand , jah unledai wailamerjanda
                     :</p>
               </div>
               <div type="v" n="6">
                  <p>jah audags ist ƕazuh saei ni gamarzjada in mis .</p>
               </div>
               <div type="v" n="7">
                  <p>at þaim þan afgaggandam , dugann Iesus qiþan þaim manageim bi Iohannen : ƕa
                     usiddjeduþ ana auþida saiƕan ? raus fram winda wagidata ?</p>
               </div>
               <div type="v" n="8">
                  <p>akei ƕa usiddjeduþ saiƕan ? mannan hnasqjaim wastjom gawasidana ? sai ,
                     þaiei hnasqjaim wasidai sind , in gardim þiudane sind .</p>
               </div>
               <div type="v" n="9">
                  <p>akei ƕa usiddjeduþ saiƕan ? praufetu ? jai , qiþa izwis : jah managizo
                     praufetau .</p>
               </div>
               <div type="v" n="10">
                  <p>sa ist auk bi þanei gameliþ ist : sai , ik insandja aggilu meinana faura
                     þus , saei gamanweiþ wig þeinana faura þus .</p>
               </div>
               <div type="v" n="11">
                  <p>amen , qiþa izwis : ni urrais in baurim qinono maiza Iohanne þamma
                     daupjandin ; iþ sa minniza in þiudangardjai himine maiza imma ist .</p>
               </div>
               <div type="v" n="12">
                  <p>framuh þan þaim dagam Iohannis þis daupjandins und hita þiudangardi himine
                     anamahtjada , jah anamahtjandans frawilwand þo .</p>
               </div>
               <div type="v" n="13">
                  <p>allai auk praufeteis jah witoþ und Iohanne fauraqeþun ;</p>
               </div>
               <div type="v" n="14">
                  <p>jah jabai wildedeiþ miþniman , sa ist Helias , saei skulda qiman .</p>
               </div>
               <div type="v" n="15">
                  <p>saei habai ausona hausjandona , gahausjai .</p>
               </div>
               <div type="v" n="16">
                  <p>ƕe nu galeiko þata kuni ? Galeik ist barnam sitandam in garunsim jah
                     wopjandam anþar anþaris ,</p>
               </div>
               <div type="v" n="17">
                  <p>jah qiþandam : swiglodedum izwis jah ni plinsideduþ ; hufum jah ni
                     qainodeduþ .</p>
               </div>
               <div type="v" n="18">
                  <p>qam raihtis Iohannes nih matjands nih drigkands jah qiþand : unhulþon
                     habaiþ .</p>
               </div>
               <div type="v" n="19">
                  <p>qam sa sunus mans matjands jah drigkands jah qiþand : sai , manna afetja
                     jah afdrugkja , motarje frijonds jah frawaurhtaize . jah uswaurhta gadomida
                     warþ handugei fram barnam seinaim .</p>
               </div>
               <div type="v" n="20">
                  <p>þanuh dugann idweitjan baurgim , in þaimei waurþun þos managistons mahteis
                     is , þatei ni idreigodedun sik .</p>
               </div>
               <div type="v" n="21">
                  <p>wai þus Kaurazein , wai þus Beþsaïdan ; unte iþ waurþeina in Twre jah
                     Seidone landa mahteis þos waurþanons in izwis , airis þau in sakkau jah azgon
                     idreigodedeina .</p>
               </div>
               <div type="v" n="22">
                  <p>sweþauh qiþa izwis : Twrim jah Seidonim sutizo wairþiþ in daga stauos þau
                     izwis .</p>
               </div>
               <div type="v" n="23">
                  <p>jah þu Kafarnaum , þu und himin ushauhida , dalaþ und halja galeiþis : unte
                     jabai in Saudaumjam waurþeina mahteis þos waurþanons in izwis , aiþþau eis
                     weseina und hina dag .</p>
               </div>
               <div type="v" n="24">
                  <p>sweþauh qiþa izwis þatei airþai Saudaumje sutizo wairþiþ in daga stauos þau
                     þus .</p>
               </div>
               <div type="v" n="25">
                  <p>inuh jainamma mela andhafjands</p>
               </div>
            </div>
            <div type="ch" n="25">
               <div type="v" n="38">
                  <p>ƕanuh þan þuk seƕum gast jah galaþodedum ? aiþþau naqadana jah wasidedum
                     ?</p>
               </div>
               <div type="v" n="39">
                  <p>ƕanuh þan þuk seƕum siukana aiþþau in karkarai jah atiddjedum du þus
                     ?</p>
               </div>
               <div type="v" n="40">
                  <p>jah andhafjands sa þiudans qiþiþ du im : amen , qiþa izwis : jah þanei
                     tawideduþ ainamma þize minnistane broþre meinaize , mis tawideduþ .</p>
               </div>
               <div type="v" n="41">
                  <p>þanuh qiþiþ jah þaim af hleidumein ferai : gaggiþ fairra mis , jus
                     fraqiþanans , in fon þata aiweino , þata manwido unhulþin jah aggilum is
                     .</p>
               </div>
               <div type="v" n="42">
                  <p>unte gredags was jan~ni gebuþ mis matjan ; afþaursiþs was jan~ni
                     dragkideduþ mik ;</p>
               </div>
               <div type="v" n="43">
                  <p>gasts was jan~ni galaþodeduþ mik ; naqaþs jan~ni wasideduþ mik ; siuks jah
                     in karkarai jan~ni gaweisodeduþ meina .</p>
               </div>
               <div type="v" n="44">
                  <p>þanuh andhafjand jah þai qiþandans : frauja , ƕan þuk seƕum gredagana
                     aiþþau afþaursidana aiþþau gast aiþþau naqadana aiþþau siukana aiþþau in
                     karkarai jan~ni andbahtidedeima þus ?</p>
               </div>
               <div type="v" n="45">
                  <p>þanuh andhafjiþ im qiþands : amen , qiþa izwis , jah þanei ni tawideduþ
                     ainamma þize leitilane , mis ni tawideduþ .</p>
               </div>
               <div type="v" n="46">
                  <p>jah galeiþand þai in balwein aiweinon , iþ þai garaihtans in libain
                     aiweinon .</p>
               </div>
            </div>
            <div type="ch" n="26">
               <div type="v" n="1">
                  <p>Jah warþ , biþe ustauh Iesus alla þo waurda , qaþ siponjam seinaim
                     :</p>
               </div>
               <div type="v" n="2">
                  <p>wituþ þatei afar twans dagans paska wairþiþ , jas~sa sunus mans atgibada du
                     ushramjan .</p>
               </div>
               <div type="v" n="3">
                  <p>þanuh</p>
               </div>
               <div type="v" n="65">
                  <p>þaurbum weitwode ? sai , nu gahausideduþ þo wajamerein is .</p>
               </div>
               <div type="v" n="66">
                  <p>ƕa izwis þugkeiþ ? iþ eis andhafjandans qeþun : skula dauþaus ist .</p>
               </div>
               <div type="v" n="67">
                  <p>þanuh spiwun ana andawleizn is jah kaupastedun ina ; sumaiþ~þan lofam
                     slohun</p>
               </div>
               <div type="v" n="68">
                  <p>qiþandans : praufetei unsis , Xristu , ƕas ist sa slahands þuk ?</p>
               </div>
               <div type="v" n="69">
                  <p>iþ Paitrus uta sat ana rohsnai , jah duatiddja imma aina þiwi qiþandei :
                     jah þu wast miþ Iesua þamma Galeilaiau .</p>
               </div>
               <div type="v" n="70">
                  <p>ƕa qiþis . iþ is laugnida faura þaim allaim qiþands : ni wait ƕa qiþis
                     .</p>
               </div>
               <div type="v" n="71">
                  <p>usgaggandan þan ina in daur , gasaƕ ina anþara jah qaþ du þaim jainar : jah
                     sa was miþ Iesua þamma Nazoraiau . usgaggandan þan ina in daur , gasaƕ ina
                     anþara jah qaþ du þaim jainar : jas~sa was miþ Iesua þamma Nazoraiau .</p>
               </div>
               <div type="v" n="72">
                  <p>jah aftra afaiaik miþ aiþa swarands þatei ni kann þana mannan . jah aftra
                     laugnida miþ aiþa swarands þatei ni kann þana mannan .</p>
               </div>
               <div type="v" n="73">
                  <p>afar leitil þan atgaggandans þai standandans qeþun Paitrau : bi sunjai ,
                     jah þu þize is ; jah auk razda þeina bandweiþ þuk . afar leitil þan
                     atgaggandans þai standandans qeþun Paitrau : bi sunjai , jah þu þize is ; jah
                     auk razda þeina bandweiþ þuk .</p>
               </div>
               <div type="v" n="74">
                  <p>þanuh dugann afdomjan jah swaran þatei ni kann þana mannan . jah suns hana
                     hrukida . þanuh dugann afdomjan jah swaran þatei ni kann þana mannan . jah suns
                     hana hrukida .</p>
               </div>
               <div type="v" n="75">
                  <p>jah gamunda Paitrus waurdis Iesuis qiþanis du sis : þatei faur hanins hruk
                     þrim sinþam afaikis mik . jah usgaggands ut gaigrot baitraba . jah gamunda
                     Paitrus waurdis Iesuis qiþanis du sis : þatei faur hanins hruk þrim sinþam
                     inwidis mik . jah usgaggands ut gaigrot baitraba .</p>
               </div>
            </div>
            <div type="ch" n="27">
               <div type="v" n="1">
                  <p>At maurgin þan waurþanana , runa nemun allai gudjans jah þai sinistans
                     manageins bi Iesu , ei afdauþidedeina ina . At maurgin þan waurþanana , garuni
                     nemun allai þai gudjans jah þai</p>
               </div>
               <div type="v" n="2">
                  <p>jah gabindandans ina gatauhun jah anafulhun ina Pauntiau Peilatau kindina
                     .</p>
               </div>
               <div type="v" n="3">
                  <p>þanuh gasaiƕands Iudas sa galewjands ina þatei du stauai gatauhans warþ ,
                     idreigonds gawandida þans þrins tiguns silubrinaize gudjam jah sinistam</p>
               </div>
               <div type="v" n="4">
                  <p>qiþands : frawaurhta mis galewjands bloþ swikn . iþ eis qeþun : ƕa kara
                     unsis ? þu witeis .</p>
               </div>
               <div type="v" n="5">
                  <p>jah atwairpands þaim silubreinam in alh aflaiþ , jah galeiþands ushaihah
                     sik .</p>
               </div>
               <div type="v" n="6">
                  <p>iþ þai gudjans nimandans þans skattans qeþun : ni skuld ist lagjan þans in
                     kaurbaunan , unte andawairþi bloþis ist .</p>
               </div>
               <div type="v" n="7">
                  <p>garuni þan nimandans usbauhtedun us þaim þana akr kasjins , du usfilhan ana
                     gastim .</p>
               </div>
               <div type="v" n="8">
                  <p>duþþe haitans warþ akrs jains akrs bloþis und hina dag .</p>
               </div>
               <div type="v" n="9">
                  <p>þanuh usfullnoda þata qiþano þairh Iairaimian praufetu qiþandan : jah
                     usnemun þrins tiguns silubreinaize andawairþi þis wairþodins , þatei
                     garahnidedun fram sunum Israelis ,</p>
               </div>
               <div type="v" n="10">
                  <p>jah atgebun ins und akra kasjins , swaswe anabauþ mis frauja .</p>
               </div>
               <div type="v" n="11">
                  <p>iþ Iesus stoþ faura kindina , jah frah ina sa kindins qiþands : þu is
                     þiudans Iudaie ? iþ Iesus qaþ du imma : þu qiþis .</p>
               </div>
               <div type="v" n="12">
                  <p>jah miþþanei wrohiþs was fram þaim gudjam jah sinistam , ni waiht andhof
                     .</p>
               </div>
               <div type="v" n="13">
                  <p>þanuh qaþ du imma Peilatus : niu hauseis ƕan filu ana þuk weitwodjand
                     ?</p>
               </div>
               <div type="v" n="14">
                  <p>jah ni andhof imma wiþra ni ainhun waurde , swaswe sildaleikida sa kindins
                     filu .</p>
               </div>
               <div type="v" n="15">
                  <p>and dulþ þan ƕarjoh biuhts was sa kindins fraletan ainana þizai managein
                     bandjan , þanei wildedun .</p>
               </div>
               <div type="v" n="16">
                  <p>habaidedunuh þan bandjan gatarhidana haitanana Barabban .</p>
               </div>
               <div type="v" n="17">
                  <p>gaqumanaim þan im , qaþ im Peilatus : ƕana wileiþ ei fraletau izwis ?
                     Barabban þau Iesu , saei haitada Xristus ?</p>
               </div>
               <div type="v" n="18">
                  <p>wissa auk þatei in neiþis atgebun ina .</p>
               </div>
               <div type="v" n="19">
                  <p>sitandin þan imma ana stauastola , insandida du imma qens is qiþandei : ni
                     waiht þus jah þamma garaihtin</p>
               </div>
               <div type="v" n="42">
                  <p>Israelis ist , atsteigadau nu af þamma galgin ei gasaiƕaima jah galaubjam
                     imma .</p>
               </div>
               <div type="v" n="43">
                  <p>trauaida du guda ; lausjadau nu ina , jabai wili ina ; qaþ auk þatei gudis
                     im sunus .</p>
               </div>
               <div type="v" n="44">
                  <p>þatuh samo jah þai waidedjans þai miþushramidans imma idweitidedun imma
                     .</p>
               </div>
               <div type="v" n="45">
                  <p>fram saihston þan ƕeilai warþ riqis ufar allai airþai und ƕeila niundon
                     .</p>
               </div>
               <div type="v" n="46">
                  <p>iþ þan bi ƕeila niundon ufhropida Iesus stibnai mikilai qiþands : helei ,
                     helei , lima sibakþani , þatei ist : guþ meins , guþ meins , duƕe mis bilaist
                     ?</p>
               </div>
               <div type="v" n="47">
                  <p>iþ sumai þize jainar standandane gahausjandans qeþun þatei Helian wopeiþ sa
                     .</p>
               </div>
               <div type="v" n="48">
                  <p>jah suns þragida ains us im jah nam swamm fulljands aketis , jah lagjands
                     ana raus draggkida ina .</p>
               </div>
               <div type="v" n="49">
                  <p>iþ þai anþarai qeþun : let , ei saiƕam , qimaiu Helias nasjan ina .</p>
               </div>
               <div type="v" n="50">
                  <p>iþ Iesus aftra hropjands stibnai mikilai aflailot ahman .</p>
               </div>
               <div type="v" n="51">
                  <p>jah þan faurhah alhs diskritnoda in twa , iupaþro und dalaþ , jah airþa
                     inreiraida , jah stainos disskritnodedun ,</p>
               </div>
               <div type="v" n="52">
                  <p>jah hlaiwasnos usluknodedun , jah managa leika þize ligandane weihaize
                     urrisun .</p>
               </div>
               <div type="v" n="53">
                  <p>jah usgaggandans us hlaiwasnom afar urrist is innatgaggandans in þo weihon
                     baurg jah ataugidedun sik managaim .</p>
               </div>
               <div type="v" n="54">
                  <p>iþ hundafaþs jah þai miþ imma witandans Iesua , gasaiƕandans þo reiron jah
                     þo waurþanona , ohtedun abraba , qiþandans : bi sunjai gudis sunus ist sa
                     .</p>
               </div>
               <div type="v" n="55">
                  <p>wesunuh þan jainar qinons managos fairraþro saiƕandeins , þozei laistidedun
                     afar Iesua fram Galeilaia , andbahtjandeins imma ,</p>
               </div>
               <div type="v" n="56">
                  <p>in þaimei was Marja so Magdalene , jah Marja so Iakobis jah Iosezis aiþei ,
                     jah aiþei suniwe Zaibaidaiaus .</p>
               </div>
               <div type="v" n="57">
                  <p>iþ þan seiþu warþ , qam manna gabigs af Areimaþaias þizuh namo Iosef , saei
                     jah silba siponida Iesua .</p>
               </div>
               <div type="v" n="58">
                  <p>sah atgaggands du Peilatau baþ þis leikis Iesuis . þanuh Peilatus uslaubida
                     giban þata leik .</p>
               </div>
               <div type="v" n="59">
                  <p>jah nimands þata leik Iosef biwand ita sabana hrainjamma</p>
               </div>
               <div type="v" n="60">
                  <p>jah galagida ita in niujamma seinamma hlaiwa þatei ushuloda ana staina jah
                     faurwalwjands staina mikilamma daurons þis hlaiwis galaiþ .</p>
               </div>
               <div type="v" n="61">
                  <p>wasuh þan jainar Marja Magdalene jah so anþara Marja sitandeins andwairþis
                     þamma hlaiwa .</p>
               </div>
               <div type="v" n="62">
                  <p>iftumin þan daga , saei ist afar paraskaiwein , gaqemun auhumistans gudjans
                     jah Fareisaieis du Peilatau</p>
               </div>
               <div type="v" n="63">
                  <p>qiþandans : frauja , gamundedum þatei jains airzjands qaþ nauh libands :
                     afar þrins dagans urreisa .</p>
               </div>
               <div type="v" n="64">
                  <p>hait nu witan þamma hlaiwa und þana þridjan dag , ibai ufto qimandans þai
                     siponjos is binimaina imma jah qiþaina du managein : urrais us dauþaim , jah
                     ist so speidizei airziþa wairsizei þizai frumein .</p>
               </div>
               <div type="v" n="65">
                  <p>qaþ im Peilatus : habaiþ wardjans , gaggiþ witaiduh swaswe kunnuþ .</p>
               </div>
               <div type="v" n="66">
                  <p>iþ eis gaggandans galukun þata hlaiw , faursigljandans þana</p>
               </div>
            </div>
         </div>
         <div type="bk" n="Jn">

            <div type="ch" n="5">
               <div type="v" n="45">
                  <p>þatei ik wrohidedjau izwis du attin ; ist saei wrohida izwis , Moses , du
                     þammei jus weneiþ .</p>
               </div>
               <div type="v" n="46">
                  <p>jabai allis Mose galaubidedeiþ , ga~þau~laubidedeiþ mis ; bi mik auk jains
                     gamelida .</p>
               </div>
               <div type="v" n="47">
                  <p>þande nu jainis melam ni galaubeiþ , ƕaiwa meinaim waurdam galaubjaiþ
                     ?</p>
               </div>
            </div>
            <div type="ch" n="6">
               <div type="v" n="1">
                  <p>Afar þata galaiþ Iesus ufar marein þo Galeilaie jah Tibairiade .</p>
               </div>
               <div type="v" n="2">
                  <p>jah laistida ina manageins filu , unte gaseƕun taiknins þozei gatawida bi
                     siukaim .</p>
               </div>
               <div type="v" n="3">
                  <p>usiddja þan ana fairguni Iesus jah jainar gasat miþ siponjam seinaim
                     .</p>
               </div>
               <div type="v" n="4">
                  <p>wasuh þan neƕa pasxa , so dulþs Iudaie .</p>
               </div>
               <div type="v" n="5">
                  <p>þaruh ushof augona Iesus jah gaumida þammei manageins filu iddja du imma ,
                     qaþuh du Filippau : ƕaþro bugjam hlaibans , ei matjaina þai ?</p>
               </div>
               <div type="v" n="6">
                  <p>þatuh þan qaþ fraisands ina ; iþ silba wissa þatei habaida taujan .</p>
               </div>
               <div type="v" n="7">
                  <p>andhof imma Filippus : twaim hundam skatte hlaibos ni ganohai sind þaim ,
                     þei nimai ƕarjizuh leitil .</p>
               </div>
               <div type="v" n="8">
                  <p>qaþ ains þize siponje is , Andraias , broþar Paitraus Seimonaus :</p>
               </div>
               <div type="v" n="9">
                  <p>ist magula ains her , saei habaiþ ·e· hlaibans barizeinans jah ·b· fiskans
                     ; akei þata ƕa ist du swa managaim ?</p>
               </div>
               <div type="v" n="10">
                  <p>iþ Iesus qaþ : waurkeiþ þans mans anakumbjan . wasuh þan hawi manag ana
                     þamma stada . þaruh anakumbidedun wairos raþjon swaswe fimf þusundjos .</p>
               </div>
               <div type="v" n="11">
                  <p>namuh þan þans hlaibans Iesus jah awiliudonds gadailida þaim anakumbjandam
                     ; samaleiko jah þize fiske , swa filu swe wildedun .</p>
               </div>
               <div type="v" n="12">
                  <p>þanuh , biþe sadai waurþun , qaþ du siponjam seinaim : galisiþ þos
                     aflifnandeins drauhsnos , þei waihtai ni fraqistnai .</p>
               </div>
               <div type="v" n="13">
                  <p>þanuh galesun jah gafullidedun ·ib· tainjons gabruko us fimf hlaibam þaim
                     barizeinam , þatei aflifnoda þaim matjandam .</p>
               </div>
               <div type="v" n="14">
                  <p>þaruh þai mans gasaiƕandans þoei gatawida taikn Iesus , qeþun þatei sa ist
                     bi sunjai praufetus sa qimanda in þo manaseþ .</p>
               </div>
               <div type="v" n="15">
                  <p>iþ Iesus kunnands þatei munaidedun usgaggan jah wilwan ina ei tawidedeina
                     ina du þiudana , afiddja aftra in fairguni is ains .</p>
               </div>
               <div type="v" n="16">
                  <p>iþ swe seiþu warþ , atiddjedun siponjos is ana marein ,</p>
               </div>
               <div type="v" n="17">
                  <p>jah usstigun in skip , iddjedunuh ufar marein in Kafarnaum . jah riqis
                     juþan warþ jah ni atiddja nauhþan du im Iesus .</p>
               </div>
               <div type="v" n="18">
                  <p>iþ marei winda mikilamma waiandin urraisida was .</p>
               </div>
               <div type="v" n="19">
                  <p>þaruh farjandans swe spaurde ·k· jah ·e· aiþþau ·l· gasaiƕand Iesu
                     gaggandan ana marein jah neƕa skipa qimandan jah ohtedun sis .</p>
               </div>
               <div type="v" n="20">
                  <p>þaruh is qaþ im : ik im , ni ogeiþ izwis .</p>
               </div>
               <div type="v" n="21">
                  <p>þaruh wildedun ina niman in skip , jah sunsaiw þata skip warþ ana airþai
                     ana þoei eis iddjedun .</p>
               </div>
               <div type="v" n="22">
                  <p>iftumin daga managei sei stoþ hindar marein , seƕun þatei skip anþar ni was
                     jainar alja ain , jah þatei miþ~ni~qam siponjam seinaim Iesus in þata skip , ak
                     ainai siponjos is galiþun .</p>
               </div>
               <div type="v" n="23">
                  <p>anþara þan skipa qemun us Tibairiadau neƕa þamma stada , þarei matidedun
                     hlaif , ana þammei awiliudoda frauja .</p>
               </div>
               <div type="v" n="24">
                  <p>þaruh þan gasaƕ managei þatei Iesus nist jainar nih siponjos is , gastigun
                     in skipa jah qemun in Kafarnaum sokjandans Iesu .</p>
               </div>
               <div type="v" n="25">
                  <p>jah bigetun ina hindar marein qeþunuh du imma : rabbei , ƕan her qamt
                     ?</p>
               </div>
               <div type="v" n="26">
                  <p>andhof im Iesus jah qaþ : amen amen qiþa izwis , sokeiþ mik , ni þatei
                     seƕuþ taiknins jah fauratanja , ak þatei matideduþ þize hlaibe jah sadai
                     waurþuþ .</p>
               </div>
               <div type="v" n="27">
                  <p>waurkjaiþ ni þana mat þana fralusanan , ak mat þana wisandan du libainai
                     aiweinon , þanei sunus mans gibiþ izwis ; þanuh auk atta gasiglida guþ
                     .</p>
               </div>
               <div type="v" n="28">
                  <p>þaruh qeþun du imma : ƕa taujaima , ei waurkjaima waurstwa gudis ?</p>
               </div>
               <div type="v" n="29">
                  <p>andhof Iesus jah qaþ du im : þat~ist waurstw gudis , ei galaubjaiþ þammei
                     insandida jains .</p>
               </div>
               <div type="v" n="30">
                  <p>qeþun du imma : aþþan ƕa taujis þu taikne , ei saiƕaima jah galaubjaima þus
                     ? ƕa waurkeis ?</p>
               </div>
               <div type="v" n="31">
                  <p>attans unsarai manna matidedun ana auþidai , swaswe ist gameliþ : hlaif us
                     himina gaf im du matjan .</p>
               </div>
               <div type="v" n="32">
                  <p>þaruh qaþ im Iesus : amen amen qiþa izwis , ni Moses gaf izwis hlaif us
                     himina , ak atta meins gaf izwis hlaif us himina þana sunjeinan .</p>
               </div>
               <div type="v" n="33">
                  <p>sa auk hlaifs gudis ist , saei atstaig us himina jah gaf libain þizai
                     manasedai .</p>
               </div>
               <div type="v" n="34">
                  <p>þanuh qeþun du imma : frauja , framwigis gif unsis þana hlaif .</p>
               </div>
               <div type="v" n="35">
                  <p>jah qaþ du im Iesus : ik im sa hlaifs libainais ; þana gaggandan du mis ni
                     huggreiþ jah þana galaubjandan du mis ni þaurseiþ ƕanhun .</p>
               </div>
               <div type="v" n="36">
                  <p>akei qaþ izwis þatei gaseƕuþ mik jah ni galaubeiþ .</p>
               </div>
               <div type="v" n="37">
                  <p>all þatei gaf mis atta , du mis qimiþ , jah þana gaggandan du mis ni
                     uswairpa ut ;</p>
               </div>
               <div type="v" n="38">
                  <p>unte atstaig us himina , nih þeei taujau wiljan meinana , ak wiljan þis
                     sandjandins mik .</p>
               </div>

               <div type="v" n="40">
                  <p>þatuh þan ist wilja þis sandjandins mik , ei ƕazuh saei saiƕiþ þana sunu
                     jah galaubeiþ du imma , aigi libain aiweinon , jah urraisja ina ik in spedistin
                     daga .</p>
               </div>
               <div type="v" n="41">
                  <p>birodidedun þan Iudaieis bi ina , unte qaþ : ik im hlaifs sa atsteigands us
                     himina ,</p>
               </div>
               <div type="v" n="42">
                  <p>jah qeþun : niu sa ist Iesus sa sunus Iosefis , þizei weis kunþedum attan
                     jah aiþein ? ƕaiwa nu qiþiþ sa þatei us himina atstaig ?</p>
               </div>
               <div type="v" n="43">
                  <p>andhof þan Iesus jah qaþ du im : ni birodeiþ miþ izwis misso .</p>
               </div>
               <div type="v" n="44">
                  <p>ni manna mag qiman at mis , nibai atta saei sandida mik atþinsiþ ina , jah
                     ik urraisja ina in þamma spedistin daga .</p>
               </div>
               <div type="v" n="45">
                  <p>ist gameliþ ana praufetum : jah wairþand allai laisidai gudis . ƕazuh nu sa
                     gahausjands at attin jah ganam gaggiþ du mis .</p>
               </div>
               <div type="v" n="46">
                  <p>ni þatei attan seƕi ƕas , nibai saei was fram attin , sa saƕ attan
                     .</p>
               </div>
               <div type="v" n="47">
                  <p>amen amen qiþa izwis : saei galaubeiþ du mis aih libain aiweinon .</p>
               </div>
               <div type="v" n="48">
                  <p>ik im sa hlaifs libainais .</p>
               </div>
               <div type="v" n="49">
                  <p>attans izwarai matidedun manna in auþidai jah gaswultun .</p>
               </div>
               <div type="v" n="50">
                  <p>sa ist hlaifs saei us himina atstaig , ei saei þis matjai , ni gadauþnai
                     .</p>
               </div>
               <div type="v" n="51">
                  <p>ik im hlaifs sa libanda , sa us himina qumana ; jabai ƕas matjiþ þis
                     hlaibis , libaiþ in ajukduþ ; jah þan sa hlaifs þanei ik giba , leik mein ist
                     þatei ik giba in þizos manasedais libainais .</p>
               </div>
               <div type="v" n="52">
                  <p>þanuh sokun miþ sis misso Iudaieis qiþandans : ƕaiwa mag sa unsis leik
                     giban du matjan ?</p>
               </div>
               <div type="v" n="53">
                  <p>þaruh qaþ du im Iesus : amen amen qiþa izwis , nibai matjiþ leik þis sunaus
                     mans jah driggkaiþ is bloþ , ni habaiþ libain in izwis silbam .</p>
               </div>
               <div type="v" n="54">
                  <p>saei matjiþ mein leik jah driggkiþ mein bloþ , aih libain aiweinon , jah ik
                     urraisja ina in þamma spedistin daga .</p>
               </div>
               <div type="v" n="55">
                  <p>þata auk leik meinata bi sunjai ist mats , jah þata bloþ mein bi sunjai ist
                     draggk .</p>
               </div>
               <div type="v" n="56">
                  <p>saei matjiþ mein leik jah driggkiþ mein bloþ , in mis wisiþ jah ik in imma
                     .</p>
               </div>
               <div type="v" n="57">
                  <p>swaswe insandida mik libands atta , jah ik liba in attins , jah saei matjiþ
                     mik , jah sa libaiþ in meina .</p>
               </div>
               <div type="v" n="58">
                  <p>sa ist hlaifs saei us himina atstaig , ni swaswe matidedun attans izwarai
                     manna jah gadauþnodedun ; iþ saei matjiþ þana hlaif libaiþ in ajukduþ .</p>
               </div>
               <div type="v" n="59">
                  <p>þata qaþ in swnagoge laisjands in Kafarnaum .</p>
               </div>
               <div type="v" n="60">
                  <p>þanuh managai gahausjandans þize siponje is qeþun : hardu ist þata waurd ,
                     ƕas mag þis hausjon ?</p>
               </div>
               <div type="v" n="61">
                  <p>iþ witands Iesus in sis silbin þatei birodidedun þata þai siponjos is , qaþ
                     du im : þata izwis gamarzeiþ ?</p>
               </div>
               <div type="v" n="62">
                  <p>jabai nu gasaiƕiþ sunu mans ussteigan , þadei was faurþis ?</p>
               </div>
               <div type="v" n="63">
                  <p>ahma ist saei liban taujiþ , þata leik ni boteiþ waiht . þo waurda þoei ik
                     rodida izwis , ahma ist jah libains ist ,</p>
               </div>
               <div type="v" n="64">
                  <p>akei sind izwara sumai , þaiei ni galaubjand . wissuh þan us frumistja
                     Iesus ƕarjai sind þai ni galaubjandans , jah ƕas ist saei galeiweiþ ina
                     .</p>
               </div>
               <div type="v" n="65">
                  <p>jah qaþ : duþe qaþ izwis þatei ni ainshun mag qiman at mis , nibai ist
                     atgiban imma fram attin meinamma .</p>
               </div>
               <div type="v" n="66">
                  <p>uzuh þamma mela managai galiþun siponje is ibukai jah þanaseiþs miþ imma ni
                     iddjedun .</p>
               </div>
               <div type="v" n="67">
                  <p>þaruh qaþ Iesus du þaim twalibim : ibai jah jus wileiþ galeiþan ?</p>
               </div>
               <div type="v" n="68">
                  <p>þanuh andhof imma Seimon Paitrus : frauja , du ƕamma galeiþaima ? waurda
                     libainais aiweinons habais .</p>
               </div>
               <div type="v" n="69">
                  <p>jah weis galaubidedum jah ufkunþedum þatei þu is Xristus , sunus gudis
                     libandins .</p>
               </div>
               <div type="v" n="70">
                  <p>andhof im Iesus : niu ik izwis ·ib· gawalida jah izwara ains diabaulus ist
                     ?</p>
               </div>
               <div type="v" n="71">
                  <p>qaþuh þan þana Iudan Seimonis , Iskariotu , sa auk habaida ina galewjan ,
                     ains wisands þize twalibe .</p>
               </div>
            </div>
            <div type="ch" n="7">
               <div type="v" n="1">
                  <p>Jah ƕarboda Iesus afar þata in Galeilaia ; ni auk wilda in Iudaia gaggan ,
                     unte sokidedun ina þai Iudaieis usqiman .</p>
               </div>
               <div type="v" n="2">
                  <p>wasuh þan neƕa dulþs Iudaie , so hleþrastakeins .</p>
               </div>
               <div type="v" n="3">
                  <p>þanuh qeþun du imma broþrjus is : usleiþ þaþro jah gagg in Iudaian , ei jah
                     þai siponjos þeinai saiƕaina waurstwa þeina þoei þu taujis .</p>
               </div>
               <div type="v" n="4">
                  <p>ni manna auk in analaugnein ƕa taujiþ jah sokeiþ sik uskunþana wisan .
                     jabai þata taujis , bairhtei þuk silban þizai manasedai .</p>
               </div>
               <div type="v" n="5">
                  <p>ni auk þai broþrjus is galaubidedun imma .</p>
               </div>
               <div type="v" n="6">
                  <p>þaruh qaþ im Iesus : mel mein ni nauh ist , iþ mel izwar sinteino ist manwu
                     .</p>
               </div>
               <div type="v" n="7">
                  <p>ni mag so manaseþs fijan izwis , iþ mik fijaiþ ; unte ik weitwodja bi ins
                     þatei waurstwa ize ubila sind .</p>
               </div>
               <div type="v" n="8">
                  <p>jus galeiþiþ in dulþ þo , iþ ik ni nauh galeiþa in þo dulþ , unte meinata
                     mel ni nauh usfulliþ ist .</p>
               </div>
               <div type="v" n="9">
                  <p>þatuh þan qaþ du im wisands in Galeilaia .</p>
               </div>
               <div type="v" n="10">
                  <p>iþ biþe galiþun þai broþrjus is , þanuh jah is galaiþ in þo dulþ ni
                     andaugjo , ak swe analaugniba .</p>
               </div>
               <div type="v" n="11">
                  <p>þanuh Iudaieis sokidedun ina in þizai dulþai jah qeþun : ƕar ist jains
                     ?</p>
               </div>
               <div type="v" n="12">
                  <p>jah birodeins mikila bi ina was in managein : sumaih qeþun þatei sunjeins
                     ist ; anþarai qeþun : ne , ak airzeiþ þo managein .</p>
               </div>
               <div type="v" n="13">
                  <p>nih þan ainshun sweþauh balþaba rodida bi ina in agisis Iudaie .</p>
               </div>
               <div type="v" n="14">
                  <p>iþ juþan ana midjai dulþ usstaig Iesus in alh jah laisida .</p>
               </div>
               <div type="v" n="15">
                  <p>jah sildaleikidedun manageins qiþandans : ƕaiwa sa bokos kann unuslaisiþs
                     ?</p>
               </div>
               <div type="v" n="16">
                  <p>andhof þan Iesus jah qaþ : so meina laiseins nist meina , ak þis
                     sandjandins mik .</p>
               </div>
               <div type="v" n="17">
                  <p>jabai ƕas wili wiljan is taujan , ufkunnaiþ bi þo laisein framuh guda sijai
                     , þau iku fram mis silbin rodja .</p>
               </div>
               <div type="v" n="18">
                  <p>saei fram sis silbin rodeiþ , hauhiþa seina sokeiþ ; iþ saei sokeiþ hauhiþa
                     þis sandjandins sik , sah sunjeins ist jah inwindiþa in imma nist .</p>
               </div>
               <div type="v" n="19">
                  <p>niu Moses gaf izwis witoþ ? jah ni ainshun izwara taujiþ þata witoþ ; ƕa
                     mik sokeiþ usqiman ?</p>
               </div>
               <div type="v" n="20">
                  <p>andhof so managei jah qeþun : unhulþon habais ; ƕas þuk sokeiþ usqiman
                     ?</p>
               </div>
               <div type="v" n="21">
                  <p>andhof Iesus jah qaþ du im : ain waurstw gatawida , jah allai sildaleikeiþ
                     .</p>
               </div>
               <div type="v" n="22">
                  <p>duþþe Moses atgaf izwis bimait , ni þatei fram Mose sijai , ak us attam ,
                     jah in sabbato bimaitiþ mannan .</p>
               </div>
               <div type="v" n="23">
                  <p>jabai bimait nimiþ manna in sabbato , ei ni gatairaidau witoþ þata Mosezis
                     ; iþ mis hatizoþ , unte allana mannan hailana gatawida in sabbato ?</p>
               </div>
               <div type="v" n="24">
                  <p>ni stojaiþ bi siunai , ak þo garaihton staua stojaiþ .</p>
               </div>
               <div type="v" n="25">
                  <p>qeþunuh þan sumai þize Iairusaulwmeite : niu sa ist þammei sokjand usqiman
                     ?</p>
               </div>
               <div type="v" n="26">
                  <p>jah sai , andaugiba rodeiþ jah waiht du imma ni qiþand ; ibai aufto bi
                     sunjai ufkunþedun þai reiks þatei sa ist bi sunjai Xristus ?</p>
               </div>
               <div type="v" n="27">
                  <p>akei þana kunnum , ƕaþro ist ; iþ Xristus , biþe qimiþ , ni manna wait
                     ƕaþro ist .</p>
               </div>
               <div type="v" n="28">
                  <p>hropida þan in alh laisjands Iesus jah qiþands : jah mik kunnuþ jah wituþ
                     ƕaþro im ; jah af mis silbin ni qam , ak ist sunjeins saei sandida mik , þanei
                     jus ni kunnuþ .</p>
               </div>
               <div type="v" n="29">
                  <p>iþ ik kann ina , unte fram imma im , jah is mik insandida .</p>
               </div>
               <div type="v" n="30">
                  <p>sokidedun þan ina gafahan , jah ni ainshun uslagida ana ina handu , unte
                     nauhþanuh ni atiddja ƕeila is .</p>
               </div>
               <div type="v" n="31">
                  <p>iþ managai þizos manageins galaubidedun imma jah qeþun : ei Xristus , þan
                     qimiþ , ibai ei managizeins taiknins taujai þaimei sa tawida ?</p>
               </div>
               <div type="v" n="32">
                  <p>hausidedun þan Fareisaieis þo managein birodjandein bi ina þata .
                     inuhsandidedun andbahtans þai Fareisaieis jah þai auhumistans gudjans , ei
                     gafaifaheina ina .</p>
               </div>
               <div type="v" n="33">
                  <p>þanuh qaþ Iesus : nauh leitila ƕeila miþ izwis im , jah þan gagga du þamma
                     sandjandin mik .</p>
               </div>
               <div type="v" n="34">
                  <p>sokeiþ mik jah ni bigitiþ , jah þarei im ik , jus ni maguþ qiman .</p>
               </div>
               <div type="v" n="35">
                  <p>þaruh qeþun þai Iudaieis du sis misso : ƕadre sa skuli gaggan , þei weis ni
                     bigitaima ina ? nibai in distahein þiudo skuli gaggan jah laisjan þiudos
                     ?</p>
               </div>
               <div type="v" n="36">
                  <p>ƕa sijai þata waurd , þatei qaþ : sokeiþ mik jah ni bigitiþ , jah þarei im
                     ik , jus ni maguþ qiman ?</p>
               </div>
               <div type="v" n="37">
                  <p>iþ in spedistin daga þamma mikilin dulþais stoþ Iesus jah hropida qiþands :
                     jabai ƕana þaursjai , gaggai du mis jah driggkai .</p>
               </div>
               <div type="v" n="38">
                  <p>saei galaubeiþ du mis , swaswe qaþ gameleins , aƕos us wambai is rinnand
                     watins libandins .</p>
               </div>
               <div type="v" n="39">
                  <p>þatuh þan qaþ bi ahman þanei skuldedun niman þai galaubjandans du imma ;
                     unte ni nauhþanuh was ahma sa weiha ana im , unte Iesus nauhþanuh ni hauhiþs
                     was .</p>
               </div>
               <div type="v" n="40">
                  <p>managai þan þizos manageins hausjandans þize waurde qeþun : sa ist bi
                     sunjai sa praufetes .</p>
               </div>
               <div type="v" n="41">
                  <p>sumaih qeþun : sa ist Xristus . sumaih qeþun : ibai þau us Galeilaia
                     Xristus qimiþ ?</p>
               </div>
               <div type="v" n="42">
                  <p>niu gameleins qaþ þatei us fraiwa Daweidis jah us Beþlaihaim weihsa , þarei
                     was Daweid , Xristus qimiþ ?</p>
               </div>
               <div type="v" n="43">
                  <p>þanuh missaqiss in þizai managein warþ bi ina .</p>
               </div>
               <div type="v" n="44">
                  <p>sumaih þan ize wildedun fahan ina ; akei ni ainshun uslagida ana ina
                     handuns .</p>
               </div>
               <div type="v" n="45">
                  <p>galiþun þan þai andbahtos du þaim auhumistam gudjam jah Fareisaium ; þaruh
                     qeþun du im jainai : duƕe ni attauhuþ ina ?</p>
               </div>
               <div type="v" n="46">
                  <p>andhofun þai andbahtos : ni ƕanhun aiw rodida manna , swaswe sa manna
                     .</p>
               </div>
               <div type="v" n="47">
                  <p>andhofun þan im þai Fareisaieis : ibai jah jus afairzidai sijuþ ?</p>
               </div>
               <div type="v" n="48">
                  <p>sai , jau ainshun þize reike galaubidedi imma aiþþau Fareisaie ?</p>
               </div>
               <div type="v" n="49">
                  <p>alja so managei , þaiei ni kunnun witoþ , fraqiþanai sind .</p>
               </div>
               <div type="v" n="50">
                  <p>qaþ Nikaudemus du im , saei atiddja du imma in naht , sums wisands izei
                     :</p>
               </div>
               <div type="v" n="51">
                  <p>ibai witoþ unsar stojiþ mannan , nibai faurþis hauseiþ fram imma jah
                     ufkunnaiþ ƕa taujai ?</p>
               </div>
               <div type="v" n="52">
                  <p>andhofun jah qeþun du imma : ibai jah þu us Galeilaia is ? ussokei jah saiƕ
                     þatei praufetus us Galeilaia ni urreisiþ .</p>
               </div>
            </div>
            <div type="ch" n="8">
               <div type="v" n="12">
                  <p>Aftra du im Iesus rodida qaþuh : ik im liuhaþ manasedais ; saei laisteiþ
                     mik ni gaggiþ in riqiza , ak habaiþ liuhaþ libainais .</p>
               </div>
               <div type="v" n="13">
                  <p>þanuh qeþun du imma þai Fareisaieis : þu bi þuk silban weitwodeis ; so
                     weitwodiþa þeina nist sunjeina .</p>
               </div>
               <div type="v" n="14">
                  <p>andhof Iesus jah qaþ du im : jah jabai ik weitwodja bi mik silban , sunja
                     ist so weitwodiþa meina , unte wait ƕaþro qam jah ƕaþ galeiþa , iþ jus ni wituþ
                     ƕaþro qima , aiþþau ƕaþ galeiþa .</p>
               </div>
               <div type="v" n="15">
                  <p>jus bi leika stojiþ , iþ ik ni stoja ainnohun .</p>
               </div>
               <div type="v" n="16">
                  <p>jaþ~þan jabai stoja ik , staua meina sunjeina ist , unte ains ni im , ak ik
                     jah saei sandida mik atta .</p>
               </div>
               <div type="v" n="17">
                  <p>jah þan in witoda izwaramma gameliþ ist þatei twaddje manne weitwodiþa
                     sunja ist .</p>
               </div>
               <div type="v" n="18">
                  <p>ik im saei weitwodja bi mik silban , jah weitwodeiþ bi mik saei sandida mik
                     atta .</p>
               </div>
               <div type="v" n="19">
                  <p>qeþun þan du imma : ƕar ist sa atta þeins ? andhof Iesus : ni mik kunnuþ
                     nih attan meinana ; iþ mik kunþedeiþ , jah þau attan meinana kunþedeiþ
                     .</p>
               </div>
               <div type="v" n="20">
                  <p>þo waurda rodida in gazaufwlakio , laisjands in alh ; jah ainshun ni faifah
                     ina , unte nauhþanuh ni qam ƕeila is .</p>
               </div>
               <div type="v" n="21">
                  <p>þanuh qaþ aftra du im Iesus : ik galeiþa , jah sokeiþ mik , jah in
                     frawaurhtai izwarai gadauþniþ . þadei ik gagga , jus ni maguþ qiman .</p>
               </div>
               <div type="v" n="22">
                  <p>qeþun þan Iudaieis : nibai usqimai sis silbin , ei qiþiþ : þadei ik gagga ,
                     jus ni maguþ qiman ?</p>
               </div>
               <div type="v" n="23">
                  <p>jah qaþ du im Iesus : jus us þaim dalaþro sijuþ , iþ ik us þaim iupaþro im
                     ; jus us þamma fairƕau sijuþ , iþ ik ni im us þamma fairƕau .</p>
               </div>
               <div type="v" n="24">
                  <p>qaþ nu izwis þatei gadauþniþ in frawaurhtim izwaraim ; jabai auk ni
                     galaubeiþ þatei ik im , gadauþniþ in frawaurhtim izwaraim .</p>
               </div>
               <div type="v" n="25">
                  <p>þaruh qeþun du imma : þu ƕas is ? jah qaþ du im Iesus : anastodeins , þatei
                     jah rodja du izwis .</p>
               </div>
               <div type="v" n="26">
                  <p>manag skal bi izwis rodjan jah stojan ; akei saei sandida mik sunjeins ist
                     ; jah ik þatei hausida at imma þata rodja in þamma fairƕau .</p>
               </div>
               <div type="v" n="27">
                  <p>ni froþun þatei attan im qaþ .</p>
               </div>
               <div type="v" n="28">
                  <p>qaþuh þan du im Iesus : þan ushauheiþ þana sunu mans , þanuh ufkunnaiþ
                     þatei ik im , jah af mis silbin tauja ni waiht , ak swaswe laisida mik atta
                     meins , þata rodja .</p>
               </div>
               <div type="v" n="29">
                  <p>jah saei sandida mik miþ mis ist ; ni bilaiþ mis ainamma atta , unte ik
                     þatei leikaiþ imma tauja sinteino .</p>
               </div>
               <div type="v" n="30">
                  <p>þata imma rodjandin managai galaubidedun imma .</p>
               </div>
               <div type="v" n="31">
                  <p>þanuh qaþ Iesus du þaim galaubjandam sis Iudaium : jabai jus gastandiþ in
                     waurda meinamma , bi sunjai siponjos meinai sijuþ ,</p>
               </div>
               <div type="v" n="32">
                  <p>jah ufkunnaiþ sunja , jah so sunja frijans izwis briggiþ .</p>
               </div>
               <div type="v" n="33">
                  <p>andhofun imma : fraiw Abrahamis sijum jah ni mannhun skalkinodedum aiw
                     ƕanhun ; ƕaiwa þu qiþis þatei frijai wairþiþ ?</p>
               </div>
               <div type="v" n="34">
                  <p>andhof im Iesus : amen amen , qiþa izwis þatei ƕazuh saei taujiþ frawaurht
                     , skalks ist frawaurhtai .</p>
               </div>
               <div type="v" n="35">
                  <p>sah þan skalks ni wisiþ in garda du aiwa , sunus wisiþ du aiwa .</p>
               </div>
               <div type="v" n="36">
                  <p>jabai nu sunus izwis frijans briggiþ , bi sunjai frijai sijuþ .</p>
               </div>
               <div type="v" n="37">
                  <p>wait þatei fraiw Abrahamis sijuþ ; akei sokeiþ mis usqiman , unte waurd
                     mein ni gamot in izwis .</p>
               </div>
               <div type="v" n="38">
                  <p>ik þatei gasaƕ at attin meinamma rodja , jah jus þatei hausideduþ fram
                     attin izwaramma taujiþ .</p>
               </div>
               <div type="v" n="39">
                  <p>andhofun jah qeþun du imma : atta unsar Abraham ist . qaþ im Iesus : iþ
                     barna Abrahamis weseiþ , waurstwa Abrahamis tawidedeiþ .</p>
               </div>
               <div type="v" n="40">
                  <p>iþ nu sokeiþ mik usqiman , mannan izei sunja izwis rodida , þoei hausida
                     fram guda ; þatuh Abraham ni tawida .</p>
               </div>
               <div type="v" n="41">
                  <p>jus taujiþ toja attins izwaris . þanuh qeþun imma : weis us horinassau ni
                     sijum gabauranai ; ainana attan aigum , guþ .</p>
               </div>
               <div type="v" n="42">
                  <p>qaþ du im Iesus : jabai guþ atta izwar wesi , friodedeiþ þau mik , unte ik
                     fram guda urrann jah qam ; nih þan auk fram mis silbin ni qam , ak is mik
                     insandida .</p>
               </div>
               <div type="v" n="43">
                  <p>duƕe maþlein meina ni kunnuþ ? unte ni maguþ hausjan waurd mein .</p>
               </div>
               <div type="v" n="44">
                  <p>jus us attin diabaulau sijuþ jah lustuns þis attins izwaris wileiþ taujan .
                     jains manamaurþrja was fram frumistja jah in sunjai ni gastoþ ; unte nist sunja
                     in imma . þan rodeiþ liugn , us seinaim rodeiþ , unte liugnja ist jah atta is
                     .</p>
               </div>
               <div type="v" n="45">
                  <p>iþ ik , þatei sunja rodida , ni galaubeiþ mis .</p>
               </div>
               <div type="v" n="46">
                  <p>ƕas izwara gasakiþ mik bi frawaurht ? þande sunja qiþa , duƕe ni galaubeiþ
                     mis ?</p>
               </div>
               <div type="v" n="47">
                  <p>sa wisands us guda waurda gudis hauseiþ ; duþe jus ni hauseiþ , unte us
                     guda ni sijuþ .</p>
               </div>
               <div type="v" n="48">
                  <p>andhofun þan þai Iudaieis jah qeþun du imma : niu waila qiþam weis þatei
                     Samareites is þu jah unhulþon habais ?</p>
               </div>
               <div type="v" n="49">
                  <p>andhof Iesus : ik unhulþon ni haba , ak swera attan meinana , jah jus
                     unsweraiþ mik .</p>
               </div>
               <div type="v" n="50">
                  <p>ik ni sokja hauhein meina ; ist saei sokeiþ jah stojiþ .</p>
               </div>
               <div type="v" n="51">
                  <p>amen amen qiþa izwis : jabai ƕas waurd mein fastaiþ , dauþu ni gasaiƕiþ
                     aiwa dage .</p>
               </div>
               <div type="v" n="52">
                  <p>þanuh qeþun du imma þai Iudaieis : nu ufkunþedum þatei unhulþon habais .
                     Abraham gadauþnoda jah praufeteis , jah þu qiþis : jabai ƕas mein waurd fastai
                     , ni kausjai dauþau aiwa dage .</p>
               </div>
               <div type="v" n="53">
                  <p>ibai þu maiza is attin unsaramma Abrahama , saei gadauþnoda ? jah
                     praufeteis gadauþnodedun . ƕana þuk silban taujis þu ?</p>
               </div>
               <div type="v" n="54">
                  <p>andhof Iesus : jabai ik hauhja mik silban , so hauheins meina ni waihts ist
                     ; ist atta meins saei hauheiþ mik , þanei jus qiþiþ þatei guþ unsar ist
                     .</p>
               </div>
               <div type="v" n="55">
                  <p>jah ni kunnuþ ina ; iþ ik kann ina ; jah jabai qeþjau þatei ni kunnjau ina
                     , sijau galeiks izwis liugnja ; ak kann ina jah waurd is fasta .</p>
               </div>
               <div type="v" n="56">
                  <p>Abraham atta izwar sifaida ei gaseƕi dag meinana , jah gasaƕ jah faginoda
                     .</p>
               </div>
               <div type="v" n="57">
                  <p>þanuh qeþun þai Iudaieis du imma : fimf tiguns jere nauh ni habais jah
                     Abraham saƕt ?</p>
               </div>
               <div type="v" n="58">
                  <p>qaþ im Iesus : amen amen qiþa izwis : faurþizei Abraham waurþi , im ik
                     .</p>
               </div>
               <div type="v" n="59">
                  <p>þanuh nemun stainans , ei waurpeina ana ina ; iþ Iesus þan gafalh sik jah
                     usiddja us alh usleiþands þairh midjans ins , jah ƕarboda swa .</p>
               </div>
            </div>
            <div type="ch" n="9">
               <div type="v" n="1">
                  <p>Jah þairhgaggands gaumida mann blindamma us gabaurþai .</p>
               </div>
               <div type="v" n="2">
                  <p>þaruh frehun ina siponjos is qiþandans : rabbei , ƕas frawaurhta , sau þau
                     fadrein is , ei blinds gabaurans warþ ?</p>
               </div>
               <div type="v" n="3">
                  <p>andhof Iesus : nih sa frawaurhta nih fadrein is , ak ei bairhta waurþeina
                     waurstwa gudis ana imma .</p>
               </div>
               <div type="v" n="4">
                  <p>ik skal waurkjan waurstwa þis sandjandins mik , unte dags ist ; qimiþ nahts
                     , þanei ni manna mag waurkjan .</p>
               </div>
               <div type="v" n="5">
                  <p>þan in þamma fairƕau im , liuhaþ im þis fairƕaus .</p>
               </div>
               <div type="v" n="6">
                  <p>þata qiþands gaspaiw dalaþ , jah gawaurhta fani us þamma spaiskuldra , jah
                     gasmait imma ana augona þata fani þamma blindin ,</p>
               </div>
               <div type="v" n="7">
                  <p>jah qaþ du imma : gagg þwahan in swumsl Siloamis , þatei gaskeirjada
                     insandiþs . galaiþ jah afþwoh jah qam saiƕands .</p>
               </div>
               <div type="v" n="8">
                  <p>þanuh garaznans jah þai saiƕandans ina faurþis , þatei is bidagwa was ,
                     qeþun : niu sa ist saei sat aihtronds ?</p>
               </div>
               <div type="v" n="9">
                  <p>sumaih qeþun : þatei sa ist ; sumaih þatei galeiks þamma ist ; iþ is qaþ :
                     þatei ik im .</p>
               </div>
               <div type="v" n="10">
                  <p>þanuh qeþun du imma : ƕaiwa usluknodedun þus þo augona ?</p>
               </div>
               <div type="v" n="11">
                  <p>andhof jains jah qaþ : manna haitans Iesus fani gawaurhta jah bismait mis
                     augona jah qaþ mis : gagg afþwahan in þata swumfsl Siloamis ; iþ ik galaiþ jah
                     biþwahands ussaƕ .</p>
               </div>
               <div type="v" n="12">
                  <p>qeþun þan du imma : ƕar ist sa ? iþ is qaþ : ni wait .</p>
               </div>
               <div type="v" n="13">
                  <p>gatiuhand ina du Fareisaium , þana saei was blinds .</p>
               </div>
               <div type="v" n="14">
                  <p>wasuh þan sabbato , þan þata fani gawaurhta Iesus jah uslauk imma augona
                     .</p>
               </div>
               <div type="v" n="15">
                  <p>aftra þan frehun ina jah þai Fareisaieis ƕaiwa ussaƕ ; iþ is qaþ jah þaim :
                     fani galagida mis ana augona jah afþwoh , jah saiƕa .</p>
               </div>
               <div type="v" n="16">
                  <p>qeþun þan sumai þize Fareisaie : sa manna nist fram guda , þande sabbate
                     daga ni witaiþ . sumaih qeþun : ƕaiwa mag manna frawaurhts swaleikos taiknins
                     taujan ? jah missaqiss warþ miþ im .</p>
               </div>
               <div type="v" n="17">
                  <p>qeþunuh du þamma faurþis blindin aftra : þu ƕa qiþis bi þana ei uslauk þus
                     augona ? iþ is qaþuh : þatei praufetus ist .</p>
               </div>
               <div type="v" n="18">
                  <p>ni galaubidedun þan Iudaieis bi ina þatei is blinds wesi jah usseƕi , unte
                     atwopidedun þans fadrein is , þis ussaiƕandins .</p>
               </div>
               <div type="v" n="19">
                  <p>jah frehun ins qiþandans : sau ist sa sunus izwar þanei jus qiþiþ þatei
                     blinds gabaurans waurþi ? ƕaiwa nu saiƕiþ ?</p>
               </div>
               <div type="v" n="20">
                  <p>andhofun þan im þai fadrein is jah qeþun : witum þatei sa ist sunus unsar ,
                     jah þatei blinds gabaurans warþ ;</p>
               </div>
               <div type="v" n="21">
                  <p>iþ ƕaiwa nu saiƕiþ ni witum , aiþþau ƕas uslauk imma þo augona weis ni
                     witum ; silba uswahsans ist , ina fraihniþ , silba bi sik rodjai .</p>
               </div>
               <div type="v" n="22">
                  <p>þata qeþun þai fadrein is , unte ohtedun sis Iudaiuns ; juþan auk gaqeþun
                     sis Iudaieis , ei , jabai ƕas ina andhaihaiti Xristu , utana swnagogais wairþai
                     .</p>
               </div>
               <div type="v" n="23">
                  <p>duhþe þai berusjos is qeþun þatei uswahsans ist , silban fraihniþ .</p>
               </div>
               <div type="v" n="24">
                  <p>atwopidedun þan anþaramma sinþa þana mannan saei was blinds , jah qeþun du
                     imma : gif hauhein guda ! weis witum þatei sa manna frawaurhts ist .</p>
               </div>
               <div type="v" n="25">
                  <p>þanuh andhof jains : jabai frawaurhts ist , ik ni wait ; þat~ain wait ei
                     blinds was , iþ nu saiƕa .</p>
               </div>
               <div type="v" n="26">
                  <p>þanuh qeþun du imma aftra : ƕa gatawida þus ? ƕaiwa uslauk þus augona
                     ?</p>
               </div>
               <div type="v" n="27">
                  <p>andhof im : qaþ izwis ju jah ni hausideduþ ; ƕa aftra wileiþ hausjan ? ibai
                     jah jus wileiþ þamma siponjos wairþan ?</p>
               </div>
               <div type="v" n="28">
                  <p>þanuh lailoun imma jah qeþun : þu is siponeis þamma , iþ weis Mose siponjos
                     sijum .</p>
               </div>
               <div type="v" n="29">
                  <p>weis witum þatei du Mose rodida guþ , iþ þana ni kunnum , ƕaþro ist
                     .</p>
               </div>
               <div type="v" n="30">
                  <p>andhof sa manna jah qaþ du im : auk in þamma sildaleik ist , þatei jus ni
                     wituþ ƕaþro ist , jah uslauk mis augona .</p>
               </div>
               <div type="v" n="31">
                  <p>witumuh þan þatei guþ frawaurhtaim ni andhauseiþ , ak jabai ƕas
                     gudblostreis ist jah wiljan is taujiþ , þamma hauseiþ .</p>
               </div>
               <div type="v" n="32">
                  <p>fram aiwa ni gahausiþ was þatei uslukiþ ƕas augona blindamma gabauranamma
                     .</p>
               </div>
               <div type="v" n="33">
                  <p>nih wesi sa fram guda , ni mahtedi taujan ni waiht .</p>
               </div>
               <div type="v" n="34">
                  <p>andhofun jah qeþun du imma : in frawaurhtim þu gabaurans warst alls jah þu
                     laiseis unsis ? jah uswaurpun imma ut .</p>
               </div>
               <div type="v" n="35">
                  <p>hausida Iesus þatei uswaurpun imma ut , jah bigat ina qaþuh du imma : þu
                     ga~u~laubeis du sunau gudis ?</p>
               </div>
               <div type="v" n="36">
                  <p>andhof jains jah qaþ : an ƕas ist , frauja , ei galaubjau du imma ?</p>
               </div>
               <div type="v" n="37">
                  <p>qaþ þan imma Iesus : jah gasaƕt ina jah saei rodeiþ miþ þus , sa ist
                     .</p>
               </div>
               <div type="v" n="38">
                  <p>iþ is qaþuh : galaubja , frauja ; jah inwait ina .</p>
               </div>
               <div type="v" n="39">
                  <p>jah qaþ Iesus : du stauai ik in þamma fairƕau qam , ei þai unsaiƕandans
                     saiƕaina jah þai saiƕandans blindai wairþaina .</p>
               </div>
               <div type="v" n="40">
                  <p>jah hausidedun þize Fareisaie sumai þata , þai wisandans miþ imma , jah
                     qeþun du imma : ibai jah weis blindai sijum ?</p>
               </div>
               <div type="v" n="41">
                  <p>qaþ im Iesus : iþ blindai weseiþ , ni þau habaidedeiþ frawaurhtais ; iþ nu
                     qiþiþ þatei gasaiƕam ; eiþan frawaurhts izwara þairhwisiþ .</p>
               </div>
            </div>
            <div type="ch" n="10">
               <div type="v" n="1">
                  <p>Amen amen qiþa izwis , saei inn ni atgaggiþ þairh daur in gardan lambe , ak
                     steigiþ aljaþro , sah hliftus ist jah waidedja .</p>
               </div>
               <div type="v" n="2">
                  <p>iþ sa inngaggands þairh daur hairdeis ist lambe .</p>
               </div>
               <div type="v" n="3">
                  <p>þammuh daurawards uslukiþ , jah þo lamba stibnai is hausjand , jah þo
                     swesona lamba haitiþ bi namin jah ustiuhiþ þo .</p>
               </div>
               <div type="v" n="4">
                  <p>jah þan þo swesona lamba ustiuhiþ , faura im gaggiþ , jah þo lamba ina
                     laistjand , unte kunnun stibna is .</p>
               </div>
               <div type="v" n="5">
                  <p>iþ framaþjana ni laistjand , ak þliuhand faura imma , unte ni kunnun þize
                     framaþjane stibna .</p>
               </div>
               <div type="v" n="6">
                  <p>þo gajukon qaþ im Iesus : iþ jainai ni froþun ƕa was , þatei rodida du im
                     .</p>
               </div>
               <div type="v" n="7">
                  <p>þanuh qaþ aftra du im Iesus : amen amen , qiþa izwis þatei ik im daur þize
                     lambe .</p>
               </div>
               <div type="v" n="8">
                  <p>allai swa managai swe qemun , þiubos sind jah waidedjans ; akei ni
                     hausidedun im þo lamba .</p>
               </div>
               <div type="v" n="9">
                  <p>ik im þata daur . þairh mik jabai ƕas inngaggiþ , ganisiþ , jah inngaggiþ
                     jah utgaggiþ jah winja bigitiþ .</p>
               </div>
               <div type="v" n="10">
                  <p>þiubs ni qimiþ , nibai ei stilai jah ufsneiþai jah fraqistjai ; iþ ik qam ,
                     ei libain aigeina jah managizo aigeina .</p>
               </div>
               <div type="v" n="11">
                  <p>ik im hairdeis gods . hairdeis sa goda saiwala seina lagjiþ faur lamba
                     .</p>
               </div>
               <div type="v" n="12">
                  <p>iþ asneis jah saei nist hairdeis , þizei ni sind lamba swesa , gasaiƕiþ
                     wulf qimandan jah bileiþiþ þaim lambam jah þliuhiþ , jah sa wulfs frawilwiþ þo
                     jah distahjiþ þo lamba .</p>
               </div>
               <div type="v" n="13">
                  <p>iþ sa asneis afþliuhiþ , unte asneis ist jah ni kar~ist ina þize lambe
                     .</p>
               </div>
               <div type="v" n="14">
                  <p>ik im hairdeis sa goda jah kann meina jah kunnun mik þo meina ,</p>
               </div>
               <div type="v" n="15">
                  <p>swaswe kann mik atta jah ik kann attan , jah saiwala meina lagja faur þo
                     lamba .</p>
               </div>
               <div type="v" n="16">
                  <p>jah anþara lamba aih þoei ni sind þis awistris , jah þo skal briggan , jah
                     stibnos meinaizos hausjand , jah wairþand ain aweþi , ains hairdeis .</p>
               </div>
               <div type="v" n="17">
                  <p>duhþe atta mik frijoþ , unte ik lagja saiwala meina , ei aftra nimau þo
                     .</p>
               </div>
               <div type="v" n="18">
                  <p>ni ƕashun nimiþ þo af mis , akei ik lagja þo af mis silbin ; waldufni haba
                     aflagjan þo , jah waldufni haba aftra niman þo . þo anabusn nam at attin
                     meinamma .</p>
               </div>
               <div type="v" n="19">
                  <p>þanuh missaqiss aftra warþ miþ Iudaium in þize waurde .</p>
               </div>
               <div type="v" n="20">
                  <p>qeþunuh managai ize : unhulþon habaiþ jah dwalmoþ ; ƕa þamma hauseiþ
                     ?</p>
               </div>
               <div type="v" n="21">
                  <p>sumaih qeþun : þo waurda ni sind unhulþon habandins ; ibai mag unhulþo
                     blindaim augona uslukan ?</p>
               </div>
               <div type="v" n="22">
                  <p>warþ þan inniujiþa in Iairusaulwmai , jah wintrus was .</p>
               </div>
               <div type="v" n="23">
                  <p>jah ƕarboda Iesus in alh in ubizwai Saulaumonis .</p>
               </div>
               <div type="v" n="24">
                  <p>þanuh birunnun ina Iudaieis jah qeþun du imma : und ƕa saiwala unsara hahis
                     ? jabai þu sijais Xristus , qiþ unsis andaugiba .</p>
               </div>
               <div type="v" n="25">
                  <p>andhof im Iesus : qaþ izwis , jah ni galaubeiþ ; waurstwa þoei ik tauja in
                     namin attins meinis , þo weitwodjand bi mik ;</p>
               </div>
               <div type="v" n="26">
                  <p>akei jus ni galaubeiþ , unte ni sijuþ lambe meinaize , swaswe qaþ izwis
                     .</p>
               </div>
               <div type="v" n="27">
                  <p>lamba meina stibnai meinai hausjand , jah ik kann þo , jah laistjand mik
                     .</p>
               </div>
               <div type="v" n="28">
                  <p>jah ik libain aiweinon giba im , jah ni fraqistnand aiw ; jah ni frawilwiþ
                     ƕashun þo us handau meinai .</p>
               </div>
               <div type="v" n="29">
                  <p>atta meins þatei fragaf mis , maizo allaim ist , jah ni aiw ainshun mag
                     frawilwan þo us handau attins meinis .</p>
               </div>
               <div type="v" n="30">
                  <p>ik jah atta meins ain siju .</p>
               </div>
               <div type="v" n="31">
                  <p>nemun aftra stainans þai Iudaieis , ei waurpeina ana ina .</p>
               </div>
               <div type="v" n="32">
                  <p>andhof im Iesus : managa goda waurstwa ataugida izwis us attin meinamma ,
                     in ƕarjis þize waurstwe staineiþ mik ?</p>
               </div>
               <div type="v" n="33">
                  <p>andhofun imma þai Iudaieis : in godis waurstwis ni stainjam þuk , ak in
                     wajamereins , jah þatei þu manna wisands taujis þuk silban du guda .</p>
               </div>
               <div type="v" n="34">
                  <p>andhof im Iesus : niu ist gameliþ in witoda izwaramma : ik qaþ , guda sijuþ
                     ?</p>
               </div>
               <div type="v" n="35">
                  <p>jabai jainans qaþ guda , du þaimei waurd gudis warþ , jah ni maht ist
                     gatairan þata gamelido ;</p>
               </div>
               <div type="v" n="36">
                  <p>þanei atta gaweihaida jah insandida in þana fairƕu , jus qiþiþ þatei
                     wajamerjau , unte qaþ : sunus gudis im ?</p>
               </div>
               <div type="v" n="37">
                  <p>niba taujau waurstwa attins meinis , ni galaubeiþ mis ;</p>
               </div>
               <div type="v" n="38">
                  <p>iþ jabai taujau , niba mis galaubjaiþ , þaim waurstwam galaubjaiþ , ei
                     ufkunnaiþ jah galaubjaiþ þatei in mis atta jah ik in imma .</p>
               </div>
               <div type="v" n="39">
                  <p>sokidedun ina aftra gafahan , jah usiddja us handum ize .</p>
               </div>
               <div type="v" n="40">
                  <p>jah galaiþ aftra ufar Iaurdanu in þana stad þarei was Iohannes frumist
                     daupjands , jah salida jainar .</p>
               </div>
               <div type="v" n="41">
                  <p>jah managai qemun at imma jah qeþun þatei Iohannes gatawida taikne ni
                     ainohun ; iþ allata þatei qaþ Iohannes bi þana , sunja was .</p>
               </div>
               <div type="v" n="42">
                  <p>jah galaubidedun managai du imma jainar .</p>
               </div>
            </div>
            <div type="ch" n="11">
               <div type="v" n="1">
                  <p>Wasuh þan sums siuks , Lazarus af Beþanias , us haimai Marjins jah Marþins
                     , swistrs izos .</p>
               </div>
               <div type="v" n="2">
                  <p>wasuh þan Marja , soei salboda fraujan balsana jah biswarb fotuns is skufta
                     seinamma , þizozei broþar Lazarus siuks was .</p>
               </div>
               <div type="v" n="3">
                  <p>insandidedun þan þos swistrjus is du imma qiþandeins : frauja , sai , þanei
                     frijos siuks ist .</p>
               </div>
               <div type="v" n="4">
                  <p>iþ is gahausjands qaþ : so siukei nist du dauþau , ak in hauheinais gudis ,
                     ei hauhjaidau sunus gudis þairh þata .</p>
               </div>
               <div type="v" n="5">
                  <p>frijoduh þan Iesus Marþan jah swistar izos jah Lazaru .</p>
               </div>
               <div type="v" n="6">
                  <p>swe hausida þatei siuks was , þanuh þan salida in þammei was stada twans
                     dagans .</p>
               </div>
               <div type="v" n="7">
                  <p>þaþroh þan afar þata qaþ du siponjam : gaggam in Iudaian aftra .</p>
               </div>
               <div type="v" n="8">
                  <p>qeþun du imma þai siponjos : rabbei , nu sokidedun þuk afwairpan stainam
                     Iudaieis , jah aftra gaggis jaind ?</p>
               </div>
               <div type="v" n="9">
                  <p>andhof Iesus : niu twalif sind ƕeilos dagis ? jabai ƕas gaggiþ in dag , ni
                     gastiggqiþ , unte liuhaþ þis fairƕaus gasaiƕiþ ;</p>
               </div>
               <div type="v" n="10">
                  <p>aþþan jabai ƕas gaggiþ in naht , gastiggqiþ , unte liuhad nist in imma
                     .</p>
               </div>
               <div type="v" n="11">
                  <p>þo qaþ jah afar þata qiþiþ du im : Lazarus , frijonds unsar , gasaizlep ;
                     akei gaggam , ei uswakjau ina .</p>
               </div>
               <div type="v" n="12">
                  <p>þanuh qeþun þai siponjos is : frauja , jabai slepiþ , hails wairþiþ
                     .</p>
               </div>
               <div type="v" n="13">
                  <p>qaþuh þan Iesus bi dauþu is ; iþ jainai hugidedun þatei is bi slep qeþi
                     .</p>
               </div>
               <div type="v" n="14">
                  <p>þanuh þan qaþ du im Iesus swikunþaba : Lazarus gaswalt ,</p>
               </div>
               <div type="v" n="15">
                  <p>jah fagino in izwara , ei galaubjaiþ , unte ni was jainar ; akei gaggam du
                     imma .</p>
               </div>
               <div type="v" n="16">
                  <p>þanuh qaþ Þomas saei haitada Didimus þaim gahlaibam seinaim : gaggam jah
                     weis , ei gaswiltaima miþ imma .</p>
               </div>
               <div type="v" n="17">
                  <p>qimands þan Iesus bigat ina juþan fidwor dagans habandan in hlaiwa
                     .</p>
               </div>
               <div type="v" n="18">
                  <p>wasuh þan Beþania neƕa Iairusaulwmiam , swaswe ana spaurdim fimftaihunim
                     .</p>
               </div>
               <div type="v" n="19">
                  <p>jah managai Iudaie gaqemun bi Marþan jah Marjan , ei gaþrafstidedeina ijos
                     bi þana broþar izo .</p>
               </div>
               <div type="v" n="20">
                  <p>iþ Marþa , sunsei hausida þatei Iesus qimiþ , wiþraïddja ina ; iþ Marja in
                     garda sat .</p>
               </div>
               <div type="v" n="21">
                  <p>þanuh qaþ Marþa du Iesua : frauja , iþ weseis her , ni þau gadauþnodedi
                     broþar meins .</p>
               </div>
               <div type="v" n="22">
                  <p>akei jah nu wait , ei þisƕah þei bidjis guþ , gibiþ þus guþ .</p>
               </div>
               <div type="v" n="23">
                  <p>qaþ izai Iesus : usstandiþ broþar þeins .</p>
               </div>
               <div type="v" n="24">
                  <p>qaþ du imma Marþa : wait þatei usstandiþ in usstassai in þamma spedistin
                     daga .</p>
               </div>
               <div type="v" n="25">
                  <p>qaþ þan izai Iesus : ik im so usstass jah libains ; saei galaubeiþ du mis ,
                     þauh ga~ba~dauþniþ , libaid ;</p>
               </div>
               <div type="v" n="26">
                  <p>jah ƕazuh saei libaiþ jah galaubeiþ du mis , ni gadauþniþ aiw . galaubeis
                     þata ?</p>
               </div>
               <div type="v" n="27">
                  <p>qaþ imma : jai , frauja , ik galaubida þatei þu is Xristus , sunus gudis ,
                     sa in þana fairƕu qimanda .</p>
               </div>
               <div type="v" n="28">
                  <p>jah þata qiþandei galaiþ jah wopida Marjan , swistar seina , þiubjo
                     qiþandei : laisareis qam jah haitiþ þuk .</p>
               </div>
               <div type="v" n="29">
                  <p>iþ jaina , sunsei hausida , urrais sprauto jah iddja du imma .</p>
               </div>
               <div type="v" n="30">
                  <p>niþ~þan nauhþanuh qam Iesus in weihsa , ak was nauhþanuh in þamma stada
                     þarei gamotida imma Marþa .</p>
               </div>
               <div type="v" n="31">
                  <p>Iudaieis þan þai wisandans miþ izai in garda þrafstjandans ija ,
                     gasaiƕandans Marjan þatei sprauto usstoþ jah usiddja , iddjedunuh afar izai
                     qiþandans þatei gaggiþ du hlaiwa , ei greitai jainar .</p>
               </div>
               <div type="v" n="32">
                  <p>iþ Marja , sunsei qam þarei was Iesus , gasaiƕandei ina draus imma du fotum
                     qiþandei du imma : frauja , iþ weiseis her , ni þauh gaswulti meins broþar
                     .</p>
               </div>
               <div type="v" n="33">
                  <p>þanuh Iesus , sunsei gasaƕ ija greitandein jah Iudaiuns þaiei qemun miþ
                     izai gretandans , inrauhtida ahmin jah inwagida sik silban .</p>
               </div>
               <div type="v" n="34">
                  <p>jah qaþ : ƕar lagideduþ ina ? qeþun du imma : frauja , hiri jah saiƕ
                     .</p>
               </div>
               <div type="v" n="35">
                  <p>jah tagrida Iesus .</p>
               </div>
               <div type="v" n="36">
                  <p>þaruh qeþun þai Iudaieis : sai , ƕaiwa frioda ina .</p>
               </div>
               <div type="v" n="37">
                  <p>sumai þan ize qeþun : niu mahta sa izei uslauk augona þamma blindin
                     gataujan ei jah sa ni gadauþnodedi ?</p>
               </div>
               <div type="v" n="38">
                  <p>þanuh Iesus aftra inrauhtiþs in sis silbin gaggiþ du þamma hlaiwa . wasuh
                     þan hulundi jah staina ufarlagida was ufaro .</p>
               </div>
               <div type="v" n="39">
                  <p>qaþ Iesus : afnimiþ þana stain . qaþ du imma swistar þis dauþins Marþa :
                     frauja , ju fuls ist ; fidurdogs auk ist .</p>
               </div>
               <div type="v" n="40">
                  <p>qaþ izai Iesus : niu qaþ þus þatei jabai galaubeis , gasaiƕis wulþu gudis
                     ?</p>
               </div>
               <div type="v" n="41">
                  <p>ushofun þan þana stain þarei was . iþ Iesus uzuhhof augona iup jah qaþ :
                     atta , awiliudo þus , unte andhausides mis ;</p>
               </div>
               <div type="v" n="42">
                  <p>jah þan ik wissa þatei sinteino mis andhauseis ; akei in manageins þizos
                     bistandandeins qaþ , ei galaubjaina þatei þu mik insandides .</p>
               </div>
               <div type="v" n="43">
                  <p>jah þata qiþands stibnai mikilai hropida : Lazaru , hiri ut !</p>
               </div>
               <div type="v" n="44">
                  <p>jah urrann sa dauþa gabundans handuns jah fotuns faskjam , jah wlits is
                     auralja bibundans . qaþ du im Iesus : andbindiþ ina jah letiþ gaggan .</p>
               </div>
               <div type="v" n="45">
                  <p>þanuh managai þize Judaiei þai qimandans at Marjin jah saiƕandans þatei
                     gatawida , galaubidedun imma .</p>
               </div>
               <div type="v" n="46">
                  <p>sumaiþ~þan ize galiþun du Fareisaium jah qeþun du im þatei gatawida Iesus
                     .</p>
               </div>
               <div type="v" n="47">
                  <p>galesun þan þai auhumistans gudjans jah þai Fareisaieis</p>
               </div>
            </div>
            <div type="ch" n="12">
               <div type="v" n="1">
                  <p>in Beþanijin , þarei was Lazarus sa dauþa , þanei urraisida us dauþaim
                     Iesus .</p>
               </div>
               <div type="v" n="2">
                  <p>þaruh gawaurhtedun imma nahtamat jainar , jah Marþa andbahtida ; iþ Lazarus
                     was sums þize anakumbjandane miþ imma .</p>
               </div>
               <div type="v" n="3">
                  <p>iþ Marja nam pund balsanis nardaus pistikeinis filugalaubis jah gasalboda
                     fotuns Iesua jah biswarb fotuns is skufta seinamma ; iþ sa gards fulls warþ
                     daunais þizos salbonais .</p>
               </div>
               <div type="v" n="4">
                  <p>qaþ þan ains þize siponje is , Judas Seimonis sa Iskariotes , izei skaftida
                     sik du galewjan ina :</p>
               </div>
               <div type="v" n="5">
                  <p>duƕe þata balsan ni frabauht was in ·t· skatte jah fradailiþ wesi þarbam
                     ?</p>
               </div>
               <div type="v" n="6">
                  <p>þatuþ~þan qaþ , ni þeei ina þize þarbane kara wesi , ak unte þiubs was jah
                     arka habaida jah þata innwaurpano bar .</p>
               </div>
               <div type="v" n="7">
                  <p>qaþ þan Iesus : let ija ; in dag gafilhis meinis fastaida þata .</p>
               </div>
               <div type="v" n="8">
                  <p>iþ þans unledans sinteino habaiþ miþ izwis , iþ mik ni sinteino habaiþ
                     .</p>
               </div>
               <div type="v" n="9">
                  <p>fanþ þan manageins filu Iudaie þatei Iesus jainar ist , jah qemun , ni in
                     Iesuis ainis , ak ei jah Lazaru seƕeina , þanei urraisida us dauþaim .</p>
               </div>
               <div type="v" n="10">
                  <p>munaidedunuþ~þan auk þai auhumistans gudjans , ei jah Lazarau usqemeina
                     ,</p>
               </div>
               <div type="v" n="11">
                  <p>unte managai in þis garunnun Iudaiei jah galaubidedun Iesua .</p>
               </div>
               <div type="v" n="12">
                  <p>iftumin daga manageins filu sei qam at dulþai , gahausjandans þatei qimiþ
                     Iesus in Iairausaulwmai ,</p>
               </div>
               <div type="v" n="13">
                  <p>nemun astans peikabagme jah urrunnun wiþragamotjan imma jah hropidedun :
                     osanna , þiuþida sa qimanda in namin fraujins , þiudans Israelis .</p>
               </div>
               <div type="v" n="14">
                  <p>bigat þan Iesus asilu , jah gasat ana ina , swaswe ist gameliþ :</p>
               </div>
               <div type="v" n="15">
                  <p>ni ogs þus , dauhtar Sion , sai , þiudans þeins qimiþ sitands ana fulin
                     asilaus .</p>
               </div>
               <div type="v" n="16">
                  <p>þatuþ~þan ni kunþedun siponjos is frumist ; ak biþe gasweraiþs was Iesus ,
                     þanuh gamundedun þatei þata was du þamma gameliþ , jah þata gatawidedun imma
                     .</p>
               </div>
               <div type="v" n="17">
                  <p>weitwodida þan so managei , sei was miþ imma , þan Lazaru wopida us hlaiwa
                     jah urraisida ina us dauþaim .</p>
               </div>
               <div type="v" n="18">
                  <p>duþþe iddjedun gamotjan imma managei , unte hausidedun ei gatawidedi þo
                     taikn .</p>
               </div>
               <div type="v" n="19">
                  <p>þanuh þai Fareisaieis qeþun du sis misso : saiƕiþ þatei ni boteiþ waiht ;
                     sai , so manaseds afar imma galaiþ .</p>
               </div>
               <div type="v" n="20">
                  <p>wesunuþ~þan sumai þiudo þize urrinnandane , ei inwiteina in þizai dulþai
                     .</p>
               </div>
               <div type="v" n="21">
                  <p>þai atiddjedun du Filippau , þamma fram Beþsaeida Galeilaie , jah bedun ina
                     qiþandans : frauja , wileima Iesu gasaiƕan .</p>
               </div>
               <div type="v" n="22">
                  <p>gaggiþ Filippus jah qiþiþ du Andraiin , jah aftra Andraias jah Filippus
                     qeþun du Iesua .</p>
               </div>
               <div type="v" n="23">
                  <p>iþ Iesus andhof im qiþands : qam ƕeila ei sweraidau sunus mans .</p>
               </div>
               <div type="v" n="24">
                  <p>amen amen qiþa izwis : nibai kaurno ƕaiteis gadriusando in airþa gaswiltiþ
                     , silbo ainata aflifniþ : iþ jabai gaswiltiþ , manag akran bairiþ .</p>
               </div>
               <div type="v" n="25">
                  <p>saei frijoþ saiwala seina , fraqisteiþ izai , jah saei fiaiþ saiwala seina
                     in þamma fairƕau , in libainai aiweinon bairgiþ izai .</p>
               </div>
               <div type="v" n="26">
                  <p>jabai mis ƕas andbahtjai , mik laistjai : jah þarei im ik , þaruh sa
                     andbahts meins wisan habaiþ ; jah jabai ƕas mis andbahtiþ , sweraiþ ina atta
                     .</p>
               </div>
               <div type="v" n="27">
                  <p>nu saiwala meina gadrobnoda , jah ƕa qiþau ? atta , nasei mik us þizai
                     ƕeilai . akei duþþe qam in þizai ƕeilai .</p>
               </div>
               <div type="v" n="28">
                  <p>atta , hauhei namo þeinata ! qam þan stibna us himina : jah hauhida jah
                     aftra hauhja .</p>
               </div>
               <div type="v" n="29">
                  <p>managei þan sei stoþ gahausjandei , qeþun þeiƕon wairþan ; sumaih qeþun :
                     aggilus du imma rodida .</p>
               </div>
               <div type="v" n="30">
                  <p>andhof Iesus jah qaþ : ni in meina so stibna warþ , ak in izwara .</p>
               </div>
               <div type="v" n="31">
                  <p>nu staua ist þizai manasedai , nu sa reiks þis fairƕaus uswairpada ut
                     .</p>
               </div>
               <div type="v" n="32">
                  <p>jah ik jabai ushauhjada af airþai , alla atþinsa du mis .</p>
               </div>
               <div type="v" n="33">
                  <p>þatuþ~þan qaþ bandwjands ƕileikamma dauþau skulda gadauþnan .</p>
               </div>
               <div type="v" n="34">
                  <p>andhof imma so managei : weis hausidedum ana witoda þatei Xristus sijai du
                     aiwa ; jah ƕaiwa þu qiþis þatei skulds ist ushauhjan sa sunus mans ? ƕas ist sa
                     sunus mans ?</p>
               </div>
               <div type="v" n="35">
                  <p>qaþ þan du im Iesus : nauh leitil mel liuhaþ in izwis ist . gaggiþ þande
                     liuhaþ habaiþ , ei riqiz izwis ni gafahai ; jah saei gaggiþ in riqiza , ni wait
                     ƕaþ gaggiþ .</p>
               </div>
               <div type="v" n="36">
                  <p>þande liuhaþ habaiþ , galaubeiþ du liuhada , ei sunjus liuhadis wairþaiþ .
                     þata rodida Iesus , jah galaiþ jah gafalh sik faura im .</p>
               </div>
               <div type="v" n="37">
                  <p>swa filu imma taikne gataujandin in andwairþja ize , ni galaubidedun imma
                     ,</p>
               </div>
               <div type="v" n="38">
                  <p>ei þata waurd Esaeiins praufetaus usfullnodedi þatei qaþ : frauja , ƕas
                     galaubida hauseinai unsarai ? jah arms fraujins ƕamma andhuliþs warþ ?</p>
               </div>
               <div type="v" n="39">
                  <p>duþþe ni mahtedun galaubjan ; unte aftra qaþ Esaeias :</p>
               </div>
               <div type="v" n="40">
                  <p>gablindida ize augona jah gadaubida ize hairtona , ei ni gaumidedeina augam
                     jah froþeina hairtin jah gawandidedeina jah ganasidedjau ins .</p>
               </div>
               <div type="v" n="41">
                  <p>þata qaþ Esaeias , þan saƕ wulþu is jah rodida bi ina .</p>
               </div>
               <div type="v" n="42">
                  <p>þanuh þan sweþauh jah us þaim reikam managai galaubidedun du imma , akei
                     faura Fareisaium ni andhaihaitun , ei us swnagogei ni uswaurpanai waurþeina
                     .</p>
               </div>
               <div type="v" n="43">
                  <p>frijodedun auk mais hauhein manniska þau hauhein gudis .</p>
               </div>
               <div type="v" n="44">
                  <p>iþ Iesus hropida jah qaþ : saei galaubeiþ du mis ni galaubeiþ du mis , ak
                     du þamma sandjandin mik .</p>
               </div>
               <div type="v" n="45">
                  <p>jah saei saiƕiþ mik , saiƕiþ þana sandjandan mik .</p>
               </div>
               <div type="v" n="46">
                  <p>ik liuhad in þamma fairƕau qam , ei ƕazuh saei galaubjai du mis , in riqiza
                     ni wisai .</p>
               </div>
               <div type="v" n="47">
                  <p>jah jabai ƕas meinaim hausjai waurdam jah galaubjai , ik ni stoja ina ; nih
                     þan qam ei stojau manased , ak ei ganasjau manased .</p>
               </div>
               <div type="v" n="48">
                  <p>saei frakann mis jah ni andnimiþ waurda meina , habaid þana stojandan sik .
                     waurd þatei rodida , þata stojiþ ina in spedistin daga .</p>
               </div>
               <div type="v" n="49">
                  <p>unte ik us mis silbin ni rodida , ak saei sandida mik atta , sah mis
                     anabusn atgaf</p>
               </div>
            </div>
            <div type="ch" n="13">
               <div type="v" n="11">
                  <p>qaþ : ni allai hrainjai sijuþ .</p>
               </div>
               <div type="v" n="12">
                  <p>Biþeh þan usþwoh fotuns ize jah nam wastjos seinos , anakumbjands aftra qaþ
                     du im : witudu ƕa gatawida izwis ?</p>
               </div>
               <div type="v" n="13">
                  <p>jus wopeid mik : laisareis jah frauja . waila qiþiþ , im auk .</p>
               </div>
               <div type="v" n="14">
                  <p>jabai nu ik usþwoh izwis fotuns , frauja jah laisareis , jah jus skuluþ
                     izwis misso þwahan fotuns .</p>
               </div>
               <div type="v" n="15">
                  <p>du frisahtai auk atgaf izwis , ei swaswe ik gatawida izwis , swa jus
                     taujaiþ .</p>
               </div>
               <div type="v" n="16">
                  <p>amen amen qiþa izwis : nist skalks maiza fraujin seinamma , nih apaustaulus
                     maiza þamma sandjandin sik .</p>
               </div>
               <div type="v" n="17">
                  <p>þande þata wituþ , audagai sijuþ , jabai taujiþ þata .</p>
               </div>
               <div type="v" n="18">
                  <p>ni bi allans izwis qiþa . ik wait ƕarjans gawalida ; ak ei usfulliþ waurþi
                     þata gamelido : saei matida miþ mis hlaib , ushof ana mik fairzna seina
                     .</p>
               </div>
               <div type="v" n="19">
                  <p>fram himma qiþa izwis , faurþizei waurþi , ei biþe wairþai , galaubjaiþ
                     þatei ik im .</p>
               </div>
               <div type="v" n="20">
                  <p>amen amen qiþa izwis : saei andnimiþ þana þanei ik insandja , mik andnimiþ
                     ; iþ saei mik andnimiþ , andnimiþ þana sandjandan mik .</p>
               </div>
               <div type="v" n="21">
                  <p>þata qiþands Iesus indrobnoda ahmin jah weitwodida jah qaþ : amen amen ,
                     qiþa izwis þatei ains izwara galeweiþ mik .</p>
               </div>
               <div type="v" n="22">
                  <p>þanuh seƕun du sis misso þai siponjos , þagkjandans bi ƕarjana qeþi
                     .</p>
               </div>
               <div type="v" n="23">
                  <p>wasuh þan anakumbjands ains þize siponje is in barma Iesuis , þanei frijoda
                     Iesus .</p>
               </div>
               <div type="v" n="24">
                  <p>bandwiduh þan þamma Seimon Paitrus du fraihnan ƕas wesi , bi þanei qaþ
                     .</p>
               </div>
               <div type="v" n="25">
                  <p>anakumbida þan jains swa ana barma Iesuis qaþuh imma : frauja , ƕas ist
                     ?</p>
               </div>
               <div type="v" n="26">
                  <p>andhof Iesus : sa ist þammei ik ufdaupjands þana hlaif giba . jah
                     ufdaupjands þana hlaif gaf Iudin Seimonis , Skariotau .</p>
               </div>
               <div type="v" n="27">
                  <p>jah afar þamma hlaiba þan galaiþ in jainana Satana . qaþ þan du imma Iesus
                     : þatei taujis , tawei sprauto .</p>
               </div>
               <div type="v" n="28">
                  <p>þatuh þan ainshun ni wissa þize anakumbjandane , duƕe qaþ imma .</p>
               </div>
               <div type="v" n="29">
                  <p>sumai mundedun , ei unte arka habaida Iudas , þatei qeþi imma Iesus : bugei
                     þizei þaurbeima du dulþai , aiþþau þaim unledam ei ƕa gibau .</p>
               </div>
               <div type="v" n="30">
                  <p>biþe andnam þana hlaib jains , suns galaiþ ut . wasuh þan nahts , þan
                     galaiþ ut .</p>
               </div>
               <div type="v" n="31">
                  <p>qaþ þan Iesus : nu gasweraids warþ sunus mans , jah guþ hauhiþs ist in imma
                     .</p>
               </div>
               <div type="v" n="32">
                  <p>jabai nu guþ hauhiþs ist in imma , jah guþ hauheiþ ina in sis jah suns
                     hauhida ina .</p>
               </div>
               <div type="v" n="33">
                  <p>barnilona , nauh leitil mel miþ izwis im . sokeiþ mik , jah swaswe qaþ du
                     Iudaium , ei þadei ik gagga , jus ni maguþ qiman , jah izwis qiþa nu .</p>
               </div>
               <div type="v" n="34">
                  <p>anabusn niuja giba izwis , ei frijoþ izwis misso swe ik frijoda izwis , þei
                     jah jus frijoþ misso izwis .</p>
               </div>
               <div type="v" n="35">
                  <p>bi þamma ufkunnand allai , þei meinai siponjos sijuþ , jabai friaþwa habaid
                     miþ izwis misso .</p>
               </div>
               <div type="v" n="36">
                  <p>þanuh qaþ du imma Seimon Paitrus : frauja , ƕad gaggis ? andhafjands Iesus
                     qaþ : þadei ik gagga , ni magt mik nu laistjan ; iþ biþe laisteis .</p>
               </div>
               <div type="v" n="37">
                  <p>þaruh Paitrus qaþ du imma : frauja , duƕe ni mag þuk laistjan nu ? saiwala
                     meina faur þuk lagja .</p>
               </div>
               <div type="v" n="38">
                  <p>andhof Iesus : saiwala þeina faur mik lagjis ? amen amen qiþa þus , þei
                     hana ni hrukeiþ , unte þu mik afaikis kunnan þrim sinþam .</p>
               </div>
            </div>
            <div type="ch" n="14">
               <div type="v" n="1">
                  <p>Ni indrobnai izwar hairto ; galaubeiþ du guda jah du mis galaubeiþ
                     .</p>
               </div>
               <div type="v" n="2">
                  <p>in garda attins meinis saliþwos managos sind ; aþþan niba weseina , aiþþau
                     qeþjau du izwis : gagga manwjan stad izwis .</p>
               </div>
               <div type="v" n="3">
                  <p>jah þan jabai gagga , manwja izwis stad , aftra qima jah franima izwis du
                     mis silbin , ei þarei im ik , þaruh sijuþ jah jus .</p>
               </div>
               <div type="v" n="4">
                  <p>jah þadei ik gagga kunnuþ jah þana wig kunnuþ .</p>
               </div>
               <div type="v" n="5">
                  <p>þaruh qaþ imma Þomas : frauja , ni witum ƕaþ gaggis , jah ƕaiwa magum þana
                     wig kunnan ?</p>
               </div>
               <div type="v" n="6">
                  <p>qaþ imma Iesus : ik im sa wigs jah sunja jah libains . ainshun ni qimiþ at
                     attin , niba þairh mik .</p>
               </div>
               <div type="v" n="7">
                  <p>iþ kunþedeiþ mik , aiþþau kunþedeiþ jah attan meinana ; jah þan fram himma
                     kunnuþ ina jah gasaiƕiþ ina .</p>
               </div>
               <div type="v" n="8">
                  <p>iþ Filippus qaþuh du imma : frauja , augei unsis þana attan ; þatuh ganah
                     unsis .</p>
               </div>
               <div type="v" n="9">
                  <p>þaruh qaþ imma Iesus : swalaud melis miþ izwis was , jah ni ufkunþes mik ,
                     Filippu ? saei gasaƕ mik , gasaƕ attan , jah ƕaiwa þu qiþis : augei unsis þana
                     attan ?</p>
               </div>
               <div type="v" n="10">
                  <p>niu galaubeis þatei ik in attin jah atta in mis ist ? þo waurda þoei ik
                     rodja izwis , af mis silbin ni rodja , ak atta saei in mis ist , sa taujiþ þo
                     waurstwa .</p>
               </div>
               <div type="v" n="11">
                  <p>Galaubeiþ mis þatei ik in attin jah atta in mis ; iþ jabai ni , in þize
                     waurstwe ni galaubeiþ mis .</p>
               </div>
               <div type="v" n="12">
                  <p>amen amen qiþa izwis , saei galaubeid mis : þo waurstwa þoei ik tauja , jah
                     is taujiþ jah maizona þaim taujiþ ; unte ik du attin gagga .</p>
               </div>
               <div type="v" n="13">
                  <p>jah þatei ƕa bidjiþ in namin meinamma , þata tauja , ei hauhjaidau atta in
                     sunau .</p>
               </div>
               <div type="v" n="14">
                  <p>jabai ƕis bidjiþ mik in namin meinamma , ik tauja .</p>
               </div>
               <div type="v" n="15">
                  <p>jabai mik frijoþ , anabusnins meinos fastaid .</p>
               </div>
               <div type="v" n="16">
                  <p>jah ik bidja attan , jah anþarana parakletu gibiþ izwis , ei sijai miþ
                     izwis du aiwa ,</p>
               </div>
               <div type="v" n="17">
                  <p>ahma sunjos , þanei so manaseiþs ni mag niman , unte ni saiƕiþ ina , nih
                     kann ina ; iþ jus kunnuþ ina , unte is miþ izwis wisiþ jah in izwis ist
                     .</p>
               </div>
               <div type="v" n="18">
                  <p>ni leta izwis widuwairnans ; qima at izwis .</p>
               </div>
               <div type="v" n="19">
                  <p>nauh leitil , jah so manaseiþs mik ni þanaseiþs saiƕiþ ; iþ jus saiƕiþ mik
                     , þatei ik liba , jah jus libaiþ .</p>
               </div>
               <div type="v" n="20">
                  <p>in jainamma daga ufkunnaiþ jus þatei ik in attin meinamma jah jus in mis
                     jah ik in izwis .</p>
               </div>
               <div type="v" n="21">
                  <p>Saei habaid anabusnins meinos jah fastaiþ þos , sa ist saei frijoþ mik :
                     jah þan saei frijoþ mik , frijoda fram attin meinamma , jah ik frijo ina jah
                     gabairhtja imma mik silban .</p>
               </div>
               <div type="v" n="22">
                  <p>þaruh qaþ imma Iudas , ni sa Iskarjotes : frauja , ƕa warþ , ei unsis
                     munais gabairhtjan þuk silban , iþ þizai manasedai ni ?</p>
               </div>
               <div type="v" n="23">
                  <p>andhof Iesus jah qaþ du imma : jabai ƕas mik frijoþ , jah waurd mein
                     fastaiþ , jah atta meins frijoþ ina , jah du imma galeiþos jah saliþwos at imma
                     gataujos .</p>
               </div>
               <div type="v" n="24">
                  <p>iþ saei ni frioþ mik , þo waurda meina ni fastaiþ ; jah þata waurd þatei
                     hauseiþ nist mein , ak þis sandjandins mik attins .</p>
               </div>
               <div type="v" n="25">
                  <p>þata rodida izwis at izwis wisands .</p>
               </div>
               <div type="v" n="26">
                  <p>aþþan sa parakletus , ahma sa weiha , þanei sandeiþ atta in namin meinamma
                     , sa izwis laiseiþ allata jah gamaudeiþ izwis allis þatei qaþ du izwis
                     .</p>
               </div>
               <div type="v" n="27">
                  <p>gawairþi bileiþa izwis , gawairþi mein giba izwis ; ni swaswe so manaseþs
                     gibiþ , ik giba izwis . ni indrobnaina izwara hairtona nih faurhtjaina
                     .</p>
               </div>
               <div type="v" n="28">
                  <p>Hausideduþ ei ik qaþ izwis : galeiþa jah qima at izwis ; jabai frijodedeiþ
                     mik , aiþþau jus faginodedeiþ ei ik gagga du attin : unte atta meins maiza mis
                     ist .</p>
               </div>
               <div type="v" n="29">
                  <p>jah nu qaþ izwis , faurþizei waurþi , ei biþe wairþai , galaubjaiþ
                     .</p>
               </div>
               <div type="v" n="30">
                  <p>þanaseiþs filu ni maþlja miþ izwis ; qimiþ saei þizai manasedai reikinoþ ,
                     jah in mis ni bigitiþ waiht .</p>
               </div>
               <div type="v" n="31">
                  <p>ak ei ufkunnai so manaseþs þatei ik frijoda attan meinana , jah swaswe
                     anabaud mis atta , swa tauja . urreisiþ , gaggam þaþro .</p>
               </div>
            </div>
            <div type="ch" n="15">
               <div type="v" n="1">
                  <p>Ik im weinatriu þata sunjeino , jah atta meins waurstwja ist .</p>
               </div>
               <div type="v" n="2">
                  <p>all taine in mis unbairandane akran goþ , usnimiþ ita : jah all akran
                     bairandane , gahraineiþ ita , ei managizo akran bairaina .</p>
               </div>
               <div type="v" n="3">
                  <p>ju jus hrainjai sijuþ in þis waurdis þatei rodida du izwis .</p>
               </div>
               <div type="v" n="4">
                  <p>wisaiþ in mis jah ik in izwis . swe sa weinatains ni mag akran bairan af
                     sis silbin , niba ist ana weinatriwa , swah nih jus , niba in mis sijuþ
                     .</p>
               </div>
               <div type="v" n="5">
                  <p>ik im þata weinatriu , iþ jus weinatainos ; saei wisiþ in mis jah ik in
                     imma , swa bairiþ akran manag , þatei inuh mik ni maguþ taujan ni waiht
                     .</p>
               </div>
               <div type="v" n="6">
                  <p>niba saei wisiþ in mis , uswairpada ut swe weinatains , jah gaþaursniþ jah
                     galisada , jah in fon galagjand jah inbrannjada .</p>
               </div>
               <div type="v" n="7">
                  <p>aþþan jabai sijuþ in mis , jah waurda meina in izwis sind , þataƕah þei
                     wileiþ bidjiþ , jah wairþiþ izwis .</p>
               </div>
               <div type="v" n="8">
                  <p>in þamma hauhiþs ist atta meins , ei akran manag bairaiþ jah wairþaiþ
                     meinai siponjos .</p>
               </div>
               <div type="v" n="9">
                  <p>swaswe frijoda mik atta , swah ik frijoda izwis ; wisaiþ in friaþwai meinai
                     .</p>
               </div>
               <div type="v" n="10">
                  <p>jabai anabusnins meinos fastaid , sijuþ in friaþwai meinai , swaswe ik
                     anabusnins attins meinis fastaida , jah wisa in friaþwai is .</p>
               </div>
               <div type="v" n="11">
                  <p>þata rodida izwis , ei faheþs meina in izwis sijai , jah faheds izwara
                     usfulljaidau .</p>
               </div>
               <div type="v" n="12">
                  <p>þata ist anabusns meina , ei frijoþ izwis misso , swaswe ik frijoda izwis
                     .</p>
               </div>
               <div type="v" n="13">
                  <p>maizein þizai friaþwai manna ni habaiþ , ei ƕas saiwala seina lagjiþ faur
                     frijonds seinans .</p>
               </div>
               <div type="v" n="14">
                  <p>jus frijonds meinai sijuþ , jabai taujiþ þatei ik anabiuda izwis .</p>
               </div>
               <div type="v" n="15">
                  <p>þanaseiþs izwis ni qiþa skalkans ; unte skalks ni wait ƕa taujiþ is frauja
                     , iþ ik izwis qaþ frijonds , unte all þatei hausida at attin meinamma ,
                     gakannida izwis .</p>
               </div>
               <div type="v" n="16">
                  <p>ni jus mik gawalideduþ , ak ik gawalida izwis jah gasatida izwis ei jus
                     sniwaiþ jah akran bairaiþ , jah akran izwar du aiwa sijai , ei þataƕah þei
                     bidjaiþ attan in namin meinamma , gibiþ izwis .</p>
               </div>
               <div type="v" n="17">
                  <p>þata anabiuda izwis ei frijoþ izwis misso .</p>
               </div>
               <div type="v" n="18">
                  <p>jabai so manaseds izwis fijai , kunneiþ ei mik fruman izwis fijaida
                     .</p>
               </div>
               <div type="v" n="19">
                  <p>jabai þis fairƕaus weseiþ , aiþþau so manaseds swesans frijodedi ; aþþan
                     unte us þamma fairƕau ni sijuþ , ak ik gawalida izwis us þamma fairƕau , duþþe
                     fijaid izwis so manaseþs .</p>
               </div>
               <div type="v" n="20">
                  <p>gamuneiþ þis waurdis þatei ik qaþ du izwis : nist skalks maiza fraujin
                     seinamma . jabai mik wrekun , jah izwis wrikand ; jabai mein waurd
                     fastaidedeina , jah izwar fastaina .</p>
               </div>
               <div type="v" n="21">
                  <p>ak þata allata taujand izwis in namins meinis , unte ni kunnun þana
                     sandjandan mik .</p>
               </div>
               <div type="v" n="22">
                  <p>nih qemjau jah rodidedjau du im , frawaurht ni habaidedeina : iþ nu inilons
                     ni haband bi frawaurht seina .</p>
               </div>
               <div type="v" n="23">
                  <p>saei mik fijaiþ , jah attan meinana fijaiþ .</p>
               </div>
               <div type="v" n="24">
                  <p>iþ þo waurstwa ni gatawidedjau in im þoei anþar ainshun ni gatawida ,
                     frawaurht ni habaidedeina ; iþ nu jah gaseƕun mik jah fijaidedun jah mik jah
                     attan meinana .</p>
               </div>
               <div type="v" n="25">
                  <p>ak ei usfullnodedi waurd þata gamelido in witoda ize : ei fijaidedun mik
                     arwjo .</p>
               </div>
               <div type="v" n="26">
                  <p>aþþan þan qimiþ parakletus þanei ik insandja izwis fram attin , ahman
                     sunjos izei fram attin urrinniþ , sa weitwodeiþ bi mik .</p>
               </div>
               <div type="v" n="27">
                  <p>jah þan jus weitwodeiþ , unte fram fruma miþ mis sijuþ .</p>
               </div>
            </div>
            <div type="ch" n="16">
               <div type="v" n="1">
                  <p>Þata rodida izwis , ei ni afmarzjaindau .</p>
               </div>
               <div type="v" n="2">
                  <p>us gaqumþim dreiband izwis ; akei qimiþ ƕeila , ei saƕazuh izei usqimiþ
                     izwis , þuggkeiþ hunsla saljan guda .</p>
               </div>
               <div type="v" n="3">
                  <p>jah þata taujand , unte ni ufkunþedun attan nih mik .</p>
               </div>
               <div type="v" n="4">
                  <p>akei þata rodida izwis , ei biþe qimai so ƕeila ize , gamuneiþ þize þatei
                     ik qaþ izwis . iþ þata izwis fram fruma ni qaþ , unte miþ izwis was .</p>
               </div>
               <div type="v" n="5">
                  <p>Iþ nu gagga du þamma sandjandin mik , jah ainshun us izwis ni fraihniþ mik
                     : ƕaþ gaggis ?</p>
               </div>
               <div type="v" n="6">
                  <p>akei unte þata rodida izwis , gauriþa gadaubida izwar hairto .</p>
               </div>
               <div type="v" n="7">
                  <p>akei ik sunja izwis qiþa : batizo ist izwis ei ik galeiþau ; unte jabai ik
                     ni galeiþa , parakletus ni qimiþ at izwis ; aþþan jabai gagga , sandja ina du
                     izwis .</p>
               </div>
               <div type="v" n="8">
                  <p>jah qimands is gasakiþ þo manaseþ bi frawaurht jah bi garaihtiþa jah bi
                     staua ;</p>
               </div>
               <div type="v" n="9">
                  <p>bi frawaurht raihtis , þata þatei ni galaubjand du mis ;</p>
               </div>
               <div type="v" n="10">
                  <p>iþ bi garaihtiþa , þatei du attin meinamma gagga , jah ni þanaseiþs saiƕiþ
                     mik ;</p>
               </div>
               <div type="v" n="11">
                  <p>iþ bi staua , þatei sa reiks þis fairƕaus afdomiþs warþ .</p>
               </div>
               <div type="v" n="12">
                  <p>Nauh ganoh skal qiþan izwis , akei ni maguþ frabairan nu .</p>
               </div>
               <div type="v" n="13">
                  <p>iþ þan qimiþ jains , ahma sunjos , briggiþ izwis in allai sunjai ; nih þan
                     rodeiþ af sis silbin ak swa filu swe hauseiþ rodeiþ , jah þata anawairþo
                     gateihiþ izwis .</p>
               </div>
               <div type="v" n="14">
                  <p>jains mik hauheiþ , unte us meinamma nimiþ jah gateihiþ izwis .</p>
               </div>
               <div type="v" n="15">
                  <p>all þatei aih atta , mein ist ; duhþe qaþ þatei us meinamma nimiþ jah
                     gateihiþ izwis .</p>
               </div>
               <div type="v" n="16">
                  <p>Leitil nauh jah ni saiƕiþ mik ; jah aftra leitil jah gasaiƕiþ mik , unte ik
                     gagga du attin .</p>
               </div>
               <div type="v" n="17">
                  <p>þaruh qeþun us þaim siponjam is du sis misso : ƕa ist þata þatei qiþiþ
                     unsis : leitil ei ni saiƕiþ mik , jah aftra leitil jah gasaiƕiþ mik , jah þatei
                     ik gagga du attin ?</p>
               </div>
               <div type="v" n="18">
                  <p>qeþunuh : þata ƕa sijai þatei qiþiþ : leitil , ni witum ƕa qiþiþ .</p>
               </div>
               <div type="v" n="19">
                  <p>iþ Iesus wissuh þatei wildedun ina fraihnan jah qaþ im : bi þata sokeiþ miþ
                     izwis misso þatei qaþ : leitil jah ni saiƕiþ mik , jah aftra leitil jah
                     gasaiƕiþ mik .</p>
               </div>
               <div type="v" n="20">
                  <p>amen , amen , qiþa izwis þei greitiþ jah gaunoþ jus , iþ manaseþs faginoþ ;
                     jus saurgandans wairþiþ , akei so saurga izwara du fahedai wairþiþ .</p>
               </div>
               <div type="v" n="21">
                  <p>qino , þan bairiþ , saurga habaid , unte qam ƕeila izos ; iþ biþe gabauran
                     ist barn , ni þanaseiþs ni gaman þizos aglons faura fahedai , unte gabaurans
                     warþ manna in fairƕau .</p>
               </div>
               <div type="v" n="22">
                  <p>jah þan jus auk nu saurga habaiþ , iþ aftra saiƕa izwis jah faginoþ izwar
                     hairto , jah þo fahed izwara ni ainshun nimiþ af izwis .</p>
               </div>
               <div type="v" n="23">
                  <p>jah in jainamma daga mik ni fraihniþ waihtais . amen amen , qiþa izwis
                     þatei þisƕah þei bidjiþ attan in namin meinamma , gibiþ izwis .</p>
               </div>
               <div type="v" n="24">
                  <p>und hita ni beduþ ni waihtais in namin meinamma ; bidjaiþ jah nimiþ , ei
                     faheþs izwara sijai usfullida .</p>
               </div>
               <div type="v" n="25">
                  <p>þata in gajukom rodida izwis ; akei qimiþ ƕeila , þanuh izwis ni þanaseiþs
                     in gajukom rodja , ak andaugiba bi attan gateiha izwis .</p>
               </div>
               <div type="v" n="26">
                  <p>in jainamma daga in namin meinamma bidjiþ , jah ni qiþa izwis þei ik bidjau
                     attan bi izwis ;</p>
               </div>
               <div type="v" n="27">
                  <p>ak silba atta frijoþ izwis , unte jus mik frijodeduþ jah galaubideduþ þatei
                     ik fram guda urrann .</p>
               </div>
               <div type="v" n="28">
                  <p>uzuhiddja fram attin jah atiddja in þana fairƕu ; aftra bileiþa þamma
                     fairƕau jah gagga du attin .</p>
               </div>
               <div type="v" n="29">
                  <p>þaruh qeþun þai siponjos is : sai , nu andaugiba rodeis jah gajukono ni
                     ainohun qiþis .</p>
               </div>
               <div type="v" n="30">
                  <p>nu witum ei þu kant alla , jah ni þarft ei þuk ƕas fraihnai ; bi þamma
                     galaubjam þatei þu fram guda urrant .</p>
               </div>
               <div type="v" n="31">
                  <p>andhof im Iesus : nu galaubeiþ ?</p>
               </div>
               <div type="v" n="32">
                  <p>sai , qimiþ ƕeila jah nu qam , ei distahjada ƕarjizuh du seinaim , jah mik
                     ainana bileiþiþ ; jah ni im ains , unte atta miþ mis ist .</p>
               </div>
               <div type="v" n="33">
                  <p>þata rodida izwis , þei in mis gawairþi aigeiþ . in þamma fairƕau aglons
                     habaid ; akei þrafsteiþ izwis , ik gajiukaida þana fairƕu .</p>
               </div>
            </div>
            <div type="ch" n="17">
               <div type="v" n="1">
                  <p>Þata rodida Iesus uzuhhof augona seina du himina jah qaþ : atta , qam ƕeila
                     , hauhei þeinana sunu , ei sunus þeins hauhjai þuk ;</p>
               </div>
               <div type="v" n="2">
                  <p>swaswe atgaft imma waldufni allaize leike , ei all þatei atgaft imma ,
                     gibai im libain aiweinon .</p>
               </div>
               <div type="v" n="3">
                  <p>soh þan ist so aiweino libains , ei kunneina þuk ainana sunjana guþ jah
                     þanei insandides , Iesu Xristu .</p>
               </div>
               <div type="v" n="4">
                  <p>ik þuk hauhida ana airþai ; waurstw ustauh þatei atgaft mis du waurkjan
                     .</p>
               </div>
               <div type="v" n="5">
                  <p>jah nu hauhei mik , þu atta , at þus silbin þamma wulþau , þanei habaida at
                     þus , faurþizei sa fairƕus wesi .</p>
               </div>
               <div type="v" n="6">
                  <p>gabairhtida þeinata namo mannam þanzei atgaft mis us þamma fairƕau . þeinai
                     wesun jah mis atgaft ins , jah þata waurd þeinata gafastaidedun .</p>
               </div>
               <div type="v" n="7">
                  <p>nu ufkunþa ei alla þoei atgaft mis , at þus sind ;</p>
               </div>
               <div type="v" n="8">
                  <p>unte þo waurda þoei atgaft mis , atgaf im , jah eis nemun bi sunjai þatei
                     fram þus urrann , jah galaubidedun þatei þu mik insandides .</p>
               </div>
               <div type="v" n="9">
                  <p>ik bi ins bidja ; ni bi þo manaseþ bidja , ak bi þans þanzei atgaft mis ,
                     unte þeinai sind .</p>
               </div>
               <div type="v" n="10">
                  <p>jah meina alla þeina sind jah þeina meina , jah hauhiþs im in þaim
                     .</p>
               </div>
               <div type="v" n="11">
                  <p>ni þanaseiþs im in þamma fairƕau ; iþ þai in þamma fairƕau sind , jah ik du
                     þus gagga . atta weiha , fastai ins in namin þeinamma , þanzei atgaft mis , ei
                     sijaina ain swaswe wit .</p>
               </div>
               <div type="v" n="12">
                  <p>þan was miþ im in þamma fairƕau , ik fastaida ins in namin þeinamma .
                     þanzei atgaft mis gafastaida , jah ainshun us im ni fraqistnoda , niba sa sunus
                     fralustais , ei þata gamelido usfulliþ waurþi .</p>
               </div>
               <div type="v" n="13">
                  <p>iþ nu du þus gagga , jah þata rodja in manasedai , ei habaina fahed meina
                     usfullida in sis .</p>
               </div>
               <div type="v" n="14">
                  <p>ik atgaf im waurd þeinata ; jah so manaseþs fijaida ins , unte ni sind us
                     þamma fairƕau , swaswe ik us þamma fairƕau ni im .</p>
               </div>
               <div type="v" n="15">
                  <p>ni bidja ei usnimais ins us þamma fairƕau , ak ei bairgais im faura þamma
                     unseljin .</p>
               </div>
               <div type="v" n="16">
                  <p>us þamma fairƕau ni sind , swaswe ik us þamma fairƕau ni im .</p>
               </div>
               <div type="v" n="17">
                  <p>weihai ins in sunjai ; waurd þeinata sunja ist .</p>
               </div>
               <div type="v" n="18">
                  <p>swaswe mik insandides in manaseþ , swah ik insandida ins in þo manased
                     .</p>
               </div>
               <div type="v" n="19">
                  <p>jah fram im ik weiha mik silban , ei sijaina jah eis weihai in sunjai
                     .</p>
               </div>
               <div type="v" n="20">
                  <p>aþþan ni bi þans bidja ainans , ak jah bi þans galaubjandans þairh waurda
                     ize du mis ,</p>
               </div>
               <div type="v" n="21">
                  <p>ei allai ain sijaina , swaswe þu , atta , in mis jah ik in þus , ei jah þai
                     in uggkis ain sijaina , ei so manaseþs galaubjai þatei þu mik insandides
                     .</p>
               </div>
               <div type="v" n="22">
                  <p>jah ik wulþu þanei gaft mis , gaf im , ei sijaina ain , swaswe wit ain siju
                     .</p>
               </div>
               <div type="v" n="23">
                  <p>ik in im jah þu in mis , ei sijaina ustauhanai du ainamma , jah kunnei so
                     manaseþs þatei þu mik insandides jah frijodes ins , swaswe mik frijodes
                     .</p>
               </div>
               <div type="v" n="24">
                  <p>atta , þatei atgaft mis , wiljau ei þarei im ik , jah þai sijaina miþ mis ,
                     ei saiƕaina wulþu meinana þanei gaft mis , unte frijodes mik faur gaskaft
                     fairƕaus .</p>
               </div>
               <div type="v" n="25">
                  <p>atta garaihta , jah so manaseþs þuk ni ufkunþa ; iþ ik þuk kunþa . jah þai
                     ufkunþedun þatei þu mik insandides .</p>
               </div>
               <div type="v" n="26">
                  <p>jah gakannida im namo þeinata jah kannja , ei friaþwa þoei frijodes mik ,
                     in im sijai jah ik in im .</p>
               </div>
            </div>
            <div type="ch" n="18">
               <div type="v" n="1">
                  <p>Þata qiþands Iesus usiddja miþ siponjam seinaim ufar rinnon þo Kaidron ,
                     þarei was aurtigards , in þanei galaiþ Iesus jah siponjos is .</p>
               </div>
               <div type="v" n="2">
                  <p>wissuh þan jah Iudas sa galewjands ina þana stad , þatei ufta gaïddja Iesus
                     jainar miþ siponjam seinaim .</p>
               </div>
               <div type="v" n="3">
                  <p>iþ Iudas nam hansa jah þize gudjane jah Fareisaie andbahtans , iddjuh
                     jaindwairþs miþ skeimam jah haizam jah wepnam .</p>
               </div>
               <div type="v" n="4">
                  <p>iþ Iesus witands alla þoei qemun ana ina , usgaggands ut qaþ im : ƕana
                     sokeiþ ?</p>
               </div>
               <div type="v" n="5">
                  <p>andhafjandans imma qeþun : Iesu , þana Nazoraiu . þaruh qaþ im Iesus : ik
                     im . stoþuh þan jah Iudas sa lewjands ina miþ im .</p>
               </div>
               <div type="v" n="6">
                  <p>þaruh swe qaþ im þatei ik im , galiþun ibukai jah gadrusun dalaþ .</p>
               </div>
               <div type="v" n="7">
                  <p>þaþroh þan ins aftra frah : ƕana sokeiþ ? iþ eis qeþun : Iesu , þana
                     Nazoraiu .</p>
               </div>
               <div type="v" n="8">
                  <p>andhof Iesus : qaþ izwis þatei ik im ; jabai nu mik sokeiþ , letiþ þans
                     gaggan .</p>
               </div>
               <div type="v" n="9">
                  <p>ei usfullnodedi þata waurd þatei qaþ , ei þanzei atgaft mis , ni fraqistida
                     ize ainummehun .</p>
               </div>
               <div type="v" n="10">
                  <p>iþ Seimon Paitrus habands hairu , uslauk ina jah sloh þis auhumistins
                     gudjins skalk jah afmaimait imma auso taihswo ; sah þan haitans was namin
                     Malkus .</p>
               </div>
               <div type="v" n="11">
                  <p>þaruh qaþ Iesus du Paitrau : lagei þana hairu in fodr . stikl þanei gaf mis
                     atta , niu drigkau þana ?</p>
               </div>
               <div type="v" n="12">
                  <p>þaruh hansa jah sa þusundifaþs jah andbahtos Iudaie undgripun Iesu jah
                     gabundun ina ,</p>
               </div>
               <div type="v" n="13">
                  <p>jah gatauhun ina du Annin frumist ; sa was auk swaihra Kajafin , saei was
                     auhumists weiha þis ataþnjis .</p>
               </div>
               <div type="v" n="14">
                  <p>wasuh þan Kajafa , saei garaginoda Iudaium þatei batizo ist ainana mannan
                     fraqistjan faur managein .</p>
               </div>
               <div type="v" n="15">
                  <p>þaruh laistida Iesu Seimon Paitrus jah anþar siponeis . sah þan siponeis
                     was kunþs þamma gudjin jah miþinngalaiþ miþ Iesua in rohsn þis gudjins
                     .</p>
               </div>
               <div type="v" n="16">
                  <p>iþ Paitrus stoþ at daurom uta . þaruh usiddja ut sa siponeis anþar , saei
                     was kunþs þamma gudjin , jah qaþ daurawardai jah attauh inn Paitru .</p>
               </div>
               <div type="v" n="17">
                  <p>þaruh qaþ jaina þiwi , so daurawardo , du Paitrau : ibai jah þu þize
                     siponje is þis mans ? iþ is qaþ : ni im .</p>
               </div>
               <div type="v" n="18">
                  <p>þaruh stoþun skalkos jah andbahtos haurja waurkjandans , unte kald was ,
                     jah warmidedun sik ; jah þan was miþ im Paitrus standands jah warmjands sik
                     .</p>
               </div>
               <div type="v" n="19">
                  <p>iþ sa auhumista gudja frah Iesu bi siponjans is jah bi laisein is .</p>
               </div>
               <div type="v" n="20">
                  <p>andhof imma Iesus : ik andaugjo rodida manasedai ; ik sinteino laisida in
                     gaqumþai jah in gudhusa , þarei sinteino Iudaieis gaqimand , jah þiubjo ni
                     rodida waiht .</p>
               </div>
               <div type="v" n="21">
                  <p>ƕis mik fraihnis ? fraihn þans hausjandans ƕa rodidedjau du im ; sai , þai
                     witun þatei qaþ ik .</p>
               </div>
               <div type="v" n="22">
                  <p>iþ þata qiþandin imma , sums andbahte atstandands gaf slah lofin Iesua
                     qaþuh : swau andhafjis þamma reikistin gudjin ?</p>
               </div>
               <div type="v" n="23">
                  <p>andhof imma Iesus : jabai ubilaba rodida , weitwodei bi þata ubil , aiþþau
                     jabai waila , duƕe mik slahis ?</p>
               </div>
               <div type="v" n="24">
                  <p>þanuh insandida ina Annas gabundanana du Kajafin , þamma maistin gudjin
                     .</p>
               </div>
               <div type="v" n="25">
                  <p>iþ Seimon Paitrus was standands jah warmjands sik . þaruh qeþun du imma :
                     niu jah þu þize siponje þis is ? iþ is afaiaik jah qaþ : ne , ni im .</p>
               </div>
               <div type="v" n="26">
                  <p>qaþ sums þize skalke þis maistins gudjins , sah niþjis was þammei afmaimait
                     Paitrus auso : niu þuk saƕ ik in aurtigarda miþ imma ?</p>
               </div>
               <div type="v" n="27">
                  <p>þaruh aftra afaiaik Paitrus , jah suns hana hrukida .</p>
               </div>
               <div type="v" n="28">
                  <p>iþ eis tauhun Iesu fram Kajafin in praitoriaun . þanuh was maurgins . iþ
                     eis ni iddjedun in praitoriaun , ei ni bisaulnodedeina , ak matidedeina pasxa
                     .</p>
               </div>
               <div type="v" n="29">
                  <p>þaruh atiddja ut Peilatus du im jah qaþ : ƕo wrohe bairiþ ana þana mannan
                     ?</p>
               </div>
               <div type="v" n="30">
                  <p>andhofun jah qeþun du imma : nih wesi sa ubiltojis , ni þau weis atgebeima
                     þus ina .</p>
               </div>
               <div type="v" n="31">
                  <p>þaruh qaþ im Peilatus : nimiþ ina jus jah bi witoda izwaramma stojiþ ina .
                     iþ eis qeþunuh du imma Iudaieis : unsis ni skuld ist usqiman manne ainummehun
                     .</p>
               </div>
               <div type="v" n="32">
                  <p>ei waurd fraujins usfullnodedi , þatei qaþ , bandwjands ƕileikamma dauþau
                     skulda gaswiltan .</p>
               </div>
               <div type="v" n="33">
                  <p>þaruh galaiþ in praitauria aftra Peilatus jah wopida Iesu qaþuh imma : þu
                     is þiudans Iudaie ?</p>
               </div>
               <div type="v" n="34">
                  <p>andhof Iesus : abu þus silbin þu þata qiþis þau anþarai þus qeþun bi mik
                     ?</p>
               </div>
               <div type="v" n="35">
                  <p>andhof Peilatus : waitei ik Iudaius im ? so þiuda þeina jah gudjans
                     anafulhun þuk mis ; ƕa gatawides ?</p>
               </div>
               <div type="v" n="36">
                  <p>andhof Iesus : þiudangardi meina nist us þamma fairƕau ; iþ us þamma
                     fairƕau wesi meina þiudangardi , aiþþau andbahtos meinai usdaudidedeina , ei ni
                     galewiþs wesjau Iudaium . iþ nu þiudangardi meina nist þaþro .</p>
               </div>
               <div type="v" n="37">
                  <p>þaruh qaþ imma Peilatus : an nuh þiudans is þu ? andhafjands Iesus qaþ : þu
                     qiþis ei þiudans im ik . ik du þamma gabaurans im jah du þamma qam in þamma
                     fairƕau ei weitwodjau sunjai . ƕazuh saei ist sunjos , hauseiþ stibnos
                     meinaizos .</p>
               </div>
               <div type="v" n="38">
                  <p>þanuh qaþ imma Peilatus : ƕa ist so sunja ! jah þata qiþands aftra galaiþ
                     ut du Iudaium jah qaþ im : ik ainohun fairino ni bigita in þamma .</p>
               </div>
               <div type="v" n="39">
                  <p>iþ ist biuhti izwis ei ainana izwis fraletau in pasxa ; wileidu nu ei
                     fraletau izwis þana þiudan Iudaie ?</p>
               </div>
               <div type="v" n="40">
                  <p>iþ eis hropidedun aftra allai qiþandans : ne þana , ak Barabban ; sah þan
                     was sa Barabba waidedja .</p>
               </div>
            </div>
            <div type="ch" n="19">
               <div type="v" n="1">
                  <p>Þanuh þan nam Peilatus Iesu jah usblaggw .</p>
               </div>
               <div type="v" n="2">
                  <p>jah þai gadrauhteis uswundun wipja us þaurnum jah galagidedun imma ana
                     haubid jah wastjai paurpurodai gawasidedun ina ,</p>
               </div>
               <div type="v" n="3">
                  <p>jah qeþun : hails þiudans Iudaie ! jah gebun imma slahins lofin .</p>
               </div>
               <div type="v" n="4">
                  <p>atiddja aftra ut Peilatus jah qaþ im : sai , attiuha izwis ina ut , ei
                     witeiþ þatei in imma ni ainohun fairino bigat .</p>
               </div>
               <div type="v" n="5">
                  <p>þaruh usiddja ut Iesus bairands þana þaurneinan waip jah þo paurpurodon
                     wastja . jah qaþ im : sai sa ist sa manna .</p>
               </div>
               <div type="v" n="6">
                  <p>þaruh biþe seƕun ina þai maistans gudjans jah andbahtos , hropidedun
                     qiþandans : ushramei , ushramei ina ! qaþ im Peilatus : nimiþ ina jus jah
                     hramjiþ . iþ ik fairina in imma ni bigita .</p>
               </div>
               <div type="v" n="7">
                  <p>andhofun imma Iudaieis : weis witoþ aihum , jah bi þamma witoda unsaramma
                     skal gaswiltan , unte sik silban gudis sunu gatawida .</p>
               </div>
               <div type="v" n="8">
                  <p>biþe gahausida Peilatus þata waurd , mais ohta sis .</p>
               </div>
               <div type="v" n="9">
                  <p>jah galaiþ in praitauriaun aftra jah qaþ du Iesua : ƕaþro is þu ? iþ Iesus
                     andawaurdi ni gaf imma .</p>
               </div>
               <div type="v" n="10">
                  <p>þaruh qaþ imma Peilatus : du mis ni rodeis ? niu waist þatei waldufni aih
                     ushramjan þuk jah waldufni aih fraletan þuk ?</p>
               </div>
               <div type="v" n="11">
                  <p>andhof Iesus : ni aihtedeis waldufnje ainhun ana mik , nih wesi þus atgiban
                     iupaþro ; duhþe sa galewjands mik þus maizein frawaurht habaid .</p>
               </div>
               <div type="v" n="12">
                  <p>Framuh þamma sokida Peilatus fraletan ina . iþ Iudaieis hropidedun
                     qiþandans : jabai þana fraletis , ni is frijonds kaisara ; saƕazuh izei þiudan
                     sik silban taujiþ , andstandiþ kaisara .</p>
               </div>
               <div type="v" n="13">
                  <p>þanuh Peilatus hausjands þize</p>
               </div>
            </div>
         </div>
         <div type="bk" n="Lu">


            <div type="ch" n="1">
               <div type="v" n="1">
                  <p>Unte raihtis managai dugunnun meljan insaht bi þos gafullaweisidons in uns
                     waihtins ,</p>
               </div>
               <div type="v" n="2">
                  <p>swaswe anafulhun unsis þaiei fram frumistin silbasiunjos jah andbahtos
                     wesun þis waurdis ;</p>
               </div>
               <div type="v" n="3">
                  <p>galeikaida jah mis jah ahmin weihamma fram anastodeinai allaim glaggwuba
                     afarlaistjandin gahahjo þus meljan , batista Þaiaufeilu ,</p>
               </div>
               <div type="v" n="4">
                  <p>ei gakunnais þize bi þoei galaisiþs is waurde astaþ .</p>
               </div>
               <div type="v" n="5">
                  <p>was in dagam Herodes þiudanis Iudaias gudja namin Zakarias , us afaram
                     Abijins , jah qeins is us dauhtrum Aharons , jah namo izos Aileisabaiþ
                     .</p>
               </div>
               <div type="v" n="6">
                  <p>wesunuh þan garaihta ba in andwairþja gudis , gaggandona in allaim
                     anabusnim jah garaihteim fraujins unwaha .</p>
               </div>
               <div type="v" n="7">
                  <p>jah ni was im barne , unte was Aileisabaiþ stairo , jah ba framaldra dage
                     seinaize wesun .</p>
               </div>
               <div type="v" n="8">
                  <p>warþ þan , miþþanei gudjinoda is in wikon kunjis seinis in andwairþja gudis
                     ,</p>
               </div>
               <div type="v" n="9">
                  <p>bi biuhtja gudjinassaus hlauts imma urrann du saljan , atgaggands in alh
                     fraujins ,</p>
               </div>
               <div type="v" n="10">
                  <p>jah alls hiuhma was manageins beidandans uta ƕeilai þwmiamins .</p>
               </div>
               <div type="v" n="11">
                  <p>warþ þan imma in siunai aggilus fraujins standands af taihswon hunslastadis
                     þwmiamins .</p>
               </div>
               <div type="v" n="12">
                  <p>jah gadrobnoda Zakarias gasaiƕands , jah agis disdraus ina .</p>
               </div>
               <div type="v" n="13">
                  <p>qaþ þan du imma sa aggilus : ni ogs þus , Zakaria , duþe ei andhausida ist
                     bida þeina , jah qens þeina Aileisabaiþ gabairid sunu þus , jah haitais namo is
                     Iohannen .</p>
               </div>
               <div type="v" n="14">
                  <p>jah wairþiþ þus faheds jah swegniþa , jah managai in gabaurþai is faginond
                     .</p>
               </div>
               <div type="v" n="15">
                  <p>wairþiþ auk mikils in andwairþja fraujins jah wein jah leiþu ni drigkid jah
                     ahmins weihis gafulljada nauhþan in wambai aiþeins seinaizos ,</p>
               </div>
               <div type="v" n="16">
                  <p>jah managans suniwe Israelis gawandeiþ du fraujin guda ize .</p>
               </div>
               <div type="v" n="17">
                  <p>jah silba fauraqimid in andwairþja is in ahmin jah mahtai Haileiins
                     gawandjan hairtona attane du barnam jah untalans in frodein garaihtaize ,
                     manwjan fraujin managein gafahrida .</p>
               </div>
               <div type="v" n="18">
                  <p>jah qaþ Zakarias du þamma aggilau : biƕe kunnum þata ? ik raihtis im
                     sineigs , jah qens meina framaldrozei in dagam seinaim .</p>
               </div>
               <div type="v" n="19">
                  <p>jah andhafjands sa aggilus qaþ du imma : ik im Gabriel sa standands in
                     andwairþja gudis , jah insandiþs im rodjan du þus jah wailamerjan þus þata
                     .</p>
               </div>
               <div type="v" n="20">
                  <p>jah sai sijais þahands jah ni magands rodjan und þana dag ei wairþai þata ,
                     duþe ei ni galaubides waurdam meinaim , þoei usfulljanda in mela seinamma
                     .</p>
               </div>
               <div type="v" n="21">
                  <p>jah was managei beidandans Zakariins , jah sildaleikidedun ƕa latidedi ina
                     in þizai alh .</p>
               </div>
               <div type="v" n="22">
                  <p>usgaggands þan ni mahta du im rodjan , jah froþun þammei siun gasaƕ in alh
                     ; jah silba was bandwjands im jah gawas dumbs .</p>
               </div>
               <div type="v" n="23">
                  <p>jah warþ , biþe usfullnodedun dagos andbahteis is , galaiþ du garda
                     seinamma .</p>
               </div>
               <div type="v" n="24">
                  <p>afaruh þan þans dagans inkilþo warþ Aileisabaiþ qens is jah galaugnida sik
                     menoþs fimf , qiþandei :</p>
               </div>
               <div type="v" n="25">
                  <p>þatei swa mis gatawida frauja in dagam þaimei insaƕ afniman idweit mein in
                     mannam .</p>
               </div>
               <div type="v" n="26">
                  <p>þanuh þan in menoþ saihstin insandiþs was aggilus Gabriel fram guda in
                     baurg Galeilaias sei haitada Nazaraiþ ,</p>
               </div>
               <div type="v" n="27">
                  <p>du magaþai in fragibtim abin , þizei namo Iosef , us garda Daweidis , jah
                     namo þizos magaþais Mariam .</p>
               </div>
               <div type="v" n="28">
                  <p>jah galeiþands inn sa aggilus du izai qaþ : fagino , anstai audahafta ,
                     frauja miþ þus ; þiuþido þu in qinom .</p>
               </div>
               <div type="v" n="29">
                  <p>iþ si gasaiƕandei gaþlahsnoda bi innatgahtai is jah þahta sis ƕeleika wesi
                     so goleins þatei swa þiuþida izai .</p>
               </div>
               <div type="v" n="30">
                  <p>jah qaþ aggilus du izai : ni ogs þus , Mariam , bigast auk anst fram guda
                     .</p>
               </div>
               <div type="v" n="31">
                  <p>jah sai , ganimis in kilþein jah gabairis sunu jah haitais namo is Iesu
                     .</p>
               </div>
               <div type="v" n="32">
                  <p>sah wairþiþ mikils jah sunus hauhistins haitada , jah gibid imma frauja guþ
                     stol Daweidis attins is .</p>
               </div>
               <div type="v" n="33">
                  <p>jah þiudanoþ ufar garda Iakobis in ajukduþ , jah þiudinassaus is ni wairþiþ
                     andeis .</p>
               </div>
               <div type="v" n="34">
                  <p>qaþ þan Mariam du þamma aggilau : ƕaiwa sijai þata , þandei aban ni kann
                     ?</p>
               </div>
               <div type="v" n="35">
                  <p>jah andhafjands sa aggilus qaþ du izai : ahma weihs atgaggiþ ana þuk , jah
                     mahts hauhistins ufarskadweid þus , duþe ei jah saei gabairada weihs haitada
                     sunus gudis .</p>
               </div>
               <div type="v" n="36">
                  <p>jah sai , Aileisabaiþ niþjo þeina , jah so inkilþo sunau in aldomin
                     seinamma , jah sa menoþs saihsta ist izai sei haitada stairo ,</p>
               </div>
               <div type="v" n="37">
                  <p>unte nist unmahteig guda ainhun waurde .</p>
               </div>
               <div type="v" n="38">
                  <p>qaþ þan Mariam : sai , þiwi fraujins , wairþai mis bi waurda þeinamma . jah
                     galaiþ fairra izai sa aggilus .</p>
               </div>
               <div type="v" n="39">
                  <p>usstandandei þan Mariam in þaim dagam iddja in bairgahein sniumundo in
                     baurg Iudins ,</p>
               </div>
               <div type="v" n="40">
                  <p>jah galaiþ in gard Zakariins jah golida Aileisabaiþ .</p>
               </div>
               <div type="v" n="41">
                  <p>jah warþ , swe hausida Aileisabaiþ golein Mariins , lailaik barn in qiþau
                     izos , jah gafullnoda ahmins weihis Aileisabaiþ ,</p>
               </div>
               <div type="v" n="42">
                  <p>jah ufwopida stibnai mikilai jah qaþ : þiuþido þu in qinom , jah þiuþido
                     akran qiþaus þeinis .</p>
               </div>
               <div type="v" n="43">
                  <p>jah ƕaþro mis þata , ei qemi aiþei fraujins meinis at mis ?</p>
               </div>
               <div type="v" n="44">
                  <p>sai allis , sunsei warþ stibna goleinais þeinaizos in ausam meinaim ,
                     lailaik þata barn in swigniþai in wambai meinai .</p>
               </div>
               <div type="v" n="45">
                  <p>jah audaga so galaubjandei þatei wairþiþ ustauhts þize rodidane izai fram
                     fraujin .</p>
               </div>
               <div type="v" n="46">
                  <p>jah qaþ Mariam : mikileid saiwala meina fraujan ,</p>
               </div>
               <div type="v" n="47">
                  <p>jah swegneid ahma meins du guda nasjand meinamma .</p>
               </div>
               <div type="v" n="48">
                  <p>unte insaƕ du hnaiweinai þiujos seinaizos ; sai allis , fram himma nu
                     audagjand mik alla kunja .</p>
               </div>
               <div type="v" n="49">
                  <p>unte gatawida mis mikilein sa mahteiga , jah weih namo is .</p>
               </div>
               <div type="v" n="50">
                  <p>jah armahairtei is in aldins alde þaim ogandam ina .</p>
               </div>
               <div type="v" n="51">
                  <p>gatawida swinþein in arma seinamma , distahida mikilþuhtans gahugdai
                     hairtins seinis ;</p>
               </div>
               <div type="v" n="52">
                  <p>gadrausida mahteigans af stolam jah ushauhida gahnaiwidans ;</p>
               </div>
               <div type="v" n="53">
                  <p>gredagans gasoþida þiuþe jah gabignandans insandida lausans .</p>
               </div>
               <div type="v" n="54">
                  <p>hleibida Israela þiumagu seinamma , gamunands armahairteins ,</p>
               </div>
               <div type="v" n="55">
                  <p>swaswe rodida du attam unsaraim Abrahama jah fraiwa is und aiw .</p>
               </div>
               <div type="v" n="56">
                  <p>gastoþ þan Mariam miþ izai swe menoþs þrins jah gawandida sik du garda
                     seinamma .</p>
               </div>
               <div type="v" n="57">
                  <p>iþ Aileisabaiþ usfullnoda mel du bairan jah gabar sunu .</p>
               </div>
               <div type="v" n="58">
                  <p>jah hausidedun bisitands jah ganiþjos izos , unte gamikilida frauja
                     armahairtein seina bi izai , jah miþfaginodedun izai .</p>
               </div>
               <div type="v" n="59">
                  <p>jah warþ in daga ahtudin , qemun bimaitan þata barn jah haihaitun ina afar
                     namin attins is Zakarian .</p>
               </div>
               <div type="v" n="60">
                  <p>jah andhafjandei so aiþei is qaþ : ne , ak haitaidau Iohannes .</p>
               </div>
               <div type="v" n="61">
                  <p>jah qeþun du izai þatei ni ainshun ist in kunja þeinamma saei haitaidau
                     þamma namin .</p>
               </div>
               <div type="v" n="62">
                  <p>gabandwidedun þan attin is , þata ƕaiwa wildedi haitan ina .</p>
               </div>
               <div type="v" n="63">
                  <p>iþ is sokjands spilda nam gahmelida qiþands : Iohannes ist namo is ; jah
                     sildaleikidedun allai .</p>
               </div>
               <div type="v" n="64">
                  <p>usluknoda þan munþs is suns jah tuggo is , jah rodida þiuþjands guþ
                     .</p>
               </div>
               <div type="v" n="65">
                  <p>jah warþ ana allaim agis þaim bisitandam ina , jah in allai bairgahein
                     Iudaias merida wesun alla þo waurda .</p>
               </div>
               <div type="v" n="66">
                  <p>jah galagidedun allai þai hausjandans in hairtin seinamma qiþandans : ƕa
                     skuli þata barn wairþan ? jah þan handus fraujins was miþ imma .</p>
               </div>
               <div type="v" n="67">
                  <p>jah Zakarias , atta is , gafullnoda ahmins weihis jah praufetida jah qaþ
                     :</p>
               </div>
               <div type="v" n="68">
                  <p>þiuþeigs frauja guþ Israelis , unte gaweisoda jah gawaurhta uslausein
                     managein seinai ,</p>
               </div>
               <div type="v" n="69">
                  <p>jah urraisida haurn naseinais unsis in garda Daweidis þiumagaus seinis
                     ,</p>
               </div>
               <div type="v" n="70">
                  <p>swaswe rodida þairh munþ weihaize þize fram anastodeinai aiwis praufete
                     seinaize ,</p>
               </div>
               <div type="v" n="71">
                  <p>giban nasein us fijandam unsaraim jah us handau allaize þize hatandane
                     unsis ,</p>
               </div>
               <div type="v" n="72">
                  <p>taujan armahairtiþa bi attam unsaraim jah gamunan triggwos weihaizos
                     seinaizos ,</p>
               </div>
               <div type="v" n="73">
                  <p>aiþis þanei swor wiþra Abraham attan unsarana , ei gebi unsis</p>
               </div>
               <div type="v" n="74">
                  <p>unagein us handau fijande unsaraize galausidaim skalkinon imma</p>
               </div>
               <div type="v" n="75">
                  <p>in sunjai jah garaihtein in andwairþja is allans dagans unsarans .</p>
               </div>
               <div type="v" n="76">
                  <p>jah þu , barnilo , praufetus hauhistins haitaza ; fauragaggis auk faura
                     andwairþja fraujins , manwjan wigans imma ,</p>
               </div>
               <div type="v" n="77">
                  <p>du giban kunþi naseinais managein is in afleta frawaurhte ize ,</p>
               </div>
               <div type="v" n="78">
                  <p>þairh infeinandein armahairtein gudis unsaris , in þammei gaweisoþ unsara
                     urruns us hauhiþai ,</p>
               </div>
               <div type="v" n="79">
                  <p>gabairhtjan þaim in riqiza jah skadau dauþus sitandam , du garaihtjan
                     fotuns unsarans in wig gawairþjis .</p>
               </div>
               <div type="v" n="80">
                  <p>iþ þata barn wohs jah swinþnoda ahmin jah was ana auþidom und dag
                     ustaikneinais seinaizos du Israela .</p>
               </div>
            </div>
            <div type="ch" n="2">
               <div type="v" n="1">
                  <p>Warþ þan in dagans jainans , urrann gagrefts fram kaisara Agustau ,
                     gameljan allana midjungard .</p>
               </div>
               <div type="v" n="2">
                  <p>soh þan gilstrameleins frumista warþ at wisandin kindina Swriais raginondin
                     Saurim Kwreinaiau .</p>
               </div>
               <div type="v" n="3">
                  <p>jah iddjedun allai , ei melidai weseina , ƕarjizuh in seinai baurg
                     .</p>
               </div>
               <div type="v" n="4">
                  <p>Urrann þan jah Iosef us Galeilaia , us baurg Nazaraiþ , in Iudaian , in
                     baurg Daweidis sei haitada Beþlaihaim , duþe ei was us garda fadreinais
                     Daweidis ,</p>
               </div>
               <div type="v" n="5">
                  <p>anameljan miþ Mariin sei in fragiftim was imma qeins , wisandein inkilþon
                     .</p>
               </div>
               <div type="v" n="6">
                  <p>warþ þan , miþþanei þo wesun jainar , usfullnodedun dagos du bairan izai
                     .</p>
               </div>
               <div type="v" n="7">
                  <p>jah gabar sunu seinana þana frumabaur jah biwand ina jah galagida ina in
                     uzetin , unte ni was im rumis in stada þamma .</p>
               </div>
               <div type="v" n="8">
                  <p>jah hairdjos wesun in þamma samin landa , þairhwakandans jah witandans
                     wahtwom nahts ufaro hairdai seinai .</p>
               </div>
               <div type="v" n="9">
                  <p>iþ aggilus fraujins anaqam ins jah wulþus fraujins biskain ins , jah
                     ohtedun agisa mikilamma .</p>
               </div>
               <div type="v" n="10">
                  <p>jah qaþ du im sa aggilus : ni ogeiþ , unte sai , spillo izwis faheid mikila
                     , sei wairþiþ allai managein ,</p>
               </div>
               <div type="v" n="11">
                  <p>þatei gabaurans ist izwis himma daga nasjands , saei ist Xristus frauja ,
                     in baurg Daweidis .</p>
               </div>
               <div type="v" n="12">
                  <p>jah þata izwis taikns : bigitid barn biwundan jah galagid in uzetin
                     .</p>
               </div>
               <div type="v" n="13">
                  <p>jah anaks warþ miþ þamma aggilau managei harjis himinakundis hazjandane guþ
                     jah qiþandane :</p>
               </div>
               <div type="v" n="14">
                  <p>wulþus in hauhistjam guda jah ana airþai gawairþi in mannam godis wiljins
                     .</p>
               </div>
               <div type="v" n="15">
                  <p>jah warþ , biþe galiþun fairra im in himin þai aggiljus , jah þai mans þai
                     hairdjos qeþun du sis misso : þairhgaggaima ju und Beþlahaim jah saiƕaima waurd
                     þata waurþano , þatei frauja gakannida unsis .</p>
               </div>
               <div type="v" n="16">
                  <p>jah qemun sniumjandans jah bigetun Marian jah Iosef jah þata barn ligando
                     in uzetin .</p>
               </div>
               <div type="v" n="17">
                  <p>gasaiƕandans þan gakannidedun bi þata waurd þatei rodiþ was du im bi þata
                     barn .</p>
               </div>
               <div type="v" n="18">
                  <p>jah allai þai gahausjandans sildaleikidedun bi þo rodidona fram þaim
                     hairdjam du im .</p>
               </div>
               <div type="v" n="19">
                  <p>iþ Maria alla gafastaida þo waurda , þagkjandei in hairtin seinamma
                     .</p>
               </div>
               <div type="v" n="20">
                  <p>jah gawandidedun sik þai hairdjos mikiljandans jah hazjandans guþ in
                     allaize þizeei gahausidedun jah gaseƕun swaswe rodiþ was du im .</p>
               </div>
               <div type="v" n="21">
                  <p>jah biþe usfulnodedun dagos ahtau du bimaitan ina , jah haitan was namo is
                     Iesus , þata qiþano fram aggilau faurþizei ganumans wesi in wamba .</p>
               </div>
               <div type="v" n="22">
                  <p>jah biþe usfulnodedun dagos hraineinais ize bi witoda Mosezis , brahtedun
                     ina in Iairusalem , atsatjan faura fraujin ,</p>
               </div>
               <div type="v" n="23">
                  <p>swaswe gamelid ist in witoda fraujins : þatei ƕazuh gumakundaize uslukands
                     qiþu weihs fraujins haitada ,</p>
               </div>
               <div type="v" n="24">
                  <p>jah ei gebeina fram imma hunsl , swaswe qiþan ist in witoda fraujins ,
                     gajuk hraiwadubono aiþþau twos juggons ahake .</p>
               </div>
               <div type="v" n="25">
                  <p>þaruh was manna in Iairusalem , þizei namo Swmaion , jah sa manna was
                     garaihts jah gudafaurhts , beidands laþonais Israelis , jah ahma weihs was ana
                     imma .</p>
               </div>
               <div type="v" n="26">
                  <p>jah was imma gataihan fram ahmin þamma weihin ni saiƕan dauþu , faurþize
                     seƕi Xristu fraujins .</p>
               </div>
               <div type="v" n="27">
                  <p>jah qam in ahmin in þizai alh ; jah miþþanei innattauhun berusjos þata barn
                     Iesu , ei tawidedeina bi biuhtja witodis bi ina ,</p>
               </div>
               <div type="v" n="28">
                  <p>jah is andnam ina ana armins seinans jah þiuþida guda jah qaþ :</p>
               </div>
               <div type="v" n="29">
                  <p>nu fraleitais skalk þeinana , fraujinond frauja , bi waurda þeinamma in
                     gawairþja ;</p>
               </div>
               <div type="v" n="30">
                  <p>þande seƕun augona meina nasein þeina ,</p>
               </div>
               <div type="v" n="31">
                  <p>þoei manwides in andwairþja allaizo manageino ,</p>
               </div>
               <div type="v" n="32">
                  <p>liuhaþ du andhuleinai þiudom jah wulþu managein þeinai Israela .</p>
               </div>
               <div type="v" n="33">
                  <p>jah was Iosef jah aiþei is sildaleikjandona ana þaim þoei rodida wesun bi
                     ina .</p>
               </div>
               <div type="v" n="34">
                  <p>jah þiuþida ina Swmaion jah qaþ du Mariin , aiþein is : sai , sa ligiþ du
                     drusa jah usstassai managaize in Israela jah du taiknai andsakanai .</p>
               </div>
               <div type="v" n="35">
                  <p>jah þan þeina silbons saiwala þairhgaggiþ hairus , ei andhuljaindau us
                     managaim hairtam mitoneis .</p>
               </div>
               <div type="v" n="36">
                  <p>jah was Anna praufeteis , dauhtar Fanuelis , us kunja Aseris ; soh
                     framaldra dage managaize libandei miþ abin jera sibun fram magaþein seinai
                     ,</p>
               </div>
               <div type="v" n="37">
                  <p>soh þan widuwo swe jere ahtautehund jah fidwor , soh ni afiddja fairra alh
                     fastubnjam jah bidom blotande fraujan nahtam jah dagam .</p>
               </div>
               <div type="v" n="38">
                  <p>soh þizai ƕeilai atstandandei andhaihait fraujin jah rodida bi ina in
                     allaim þaim usbeidandam laþon Iairusaulwmos .</p>
               </div>
               <div type="v" n="39">
                  <p>jah biþe ustauhun allata bi witoda fraujins , gawandidedun sik in
                     Galeilaian , in baurg seina Nazaraiþ .</p>
               </div>
               <div type="v" n="40">
                  <p>iþ þata barn wohs jah swinþnoda ahmins fullnands jah handugeins , jah ansts
                     gudis was ana imma .</p>
               </div>
               <div type="v" n="41">
                  <p>jah wratodedun þai birusjos is jera ƕammeh in Iairusalem at dulþ paska
                     .</p>
               </div>
               <div type="v" n="42">
                  <p>jah biþe warþ twalibwintrus , usgaggandam þan im in Iairusaulwma bi biuhtja
                     dulþais ,</p>
               </div>
               <div type="v" n="43">
                  <p>jah ustiuhandam þans dagans , miþþane gawandidedun sik aftra , gastoþ Iesus
                     sa magus in Iairusalem , jah ni wissedun Iosef jah aiþei is .</p>
               </div>
               <div type="v" n="44">
                  <p>hugjandona in gasinþjam ina wisan qemun dagis wig jah sokidedun ina in
                     ganiþjam jah in kunþam .</p>
               </div>
               <div type="v" n="45">
                  <p>jah ni bigitandona ina gawandidedun sik in Iairusalem sokjandona ina
                     .</p>
               </div>
               <div type="v" n="46">
                  <p>jah warþ afar dagans þrins , bigetun ina in alh sitandan in midjaim
                     laisarjam jah hausjandan im jah fraihnandan ins .</p>
               </div>
               <div type="v" n="47">
                  <p>usgeisnodedun þan allai þai hausjandans is ana frodein jah andawaurdjam is
                     .</p>
               </div>
               <div type="v" n="48">
                  <p>jah gasaiƕandans ina sildaleikidedun , jah qaþ du imma so aiþei is : magau
                     , ƕa gatawides uns swa ? sai , sa atta þeins jah ik winnandona sokidedum þuk
                     .</p>
               </div>
               <div type="v" n="49">
                  <p>jah qaþ du im : ƕa þatei sokideduþ mik ? niu wisseduþ þatei in þaim attins
                     meinis skulda wisan ?</p>
               </div>
               <div type="v" n="50">
                  <p>jah ija ni froþun þamma waurda þatei rodida du im .</p>
               </div>
               <div type="v" n="51">
                  <p>jah iddja miþ im jah qam in Nazaraiþ , jah was ufhausjands im ; jah aiþei
                     is gafastaida þo waurda alla in hairtin seinamma .</p>
               </div>
               <div type="v" n="52">
                  <p>jah Iesus þaih frodein jah wahstau jah anstai at guda jah mannam .</p>
               </div>
            </div>
            <div type="ch" n="3">
               <div type="v" n="1">
                  <p>In jera þan fimftataihundin þiudinassaus Teibairiaus kaisaris , raginondin
                     Puntiau Peilatau Iudaia , jah fidurraginja þis Galeilaias Herodeis ,
                     Filippauzuh þan broþrs is fidurraginja þis Ituraias jah Trakauneitidaus landis
                     , jah Lwsaniaus Abeilenes fidurraginja ,</p>
               </div>
               <div type="v" n="2">
                  <p>at auhmistam gudjam Annin jah Kajafin , warþ waurd gudis at Iohannen ,
                     Zaxariins sunau , in auþidai .</p>
               </div>
               <div type="v" n="3">
                  <p>jah qam and allans gaujans Iaurdanaus merjands daupein idreigos du fraleta
                     frawaurhte ,</p>
               </div>
               <div type="v" n="4">
                  <p>swaswe gamelid ist in bokom waurde Esaeiins praufetaus qiþandins : stibna
                     wopjandins in auþidai , manweid wig fraujins , raihtos waurkeiþ staigos is
                     ;</p>
               </div>
               <div type="v" n="5">
                  <p>all dalei usfulljada jah all fairgunje jah hlaine gahnaiwjada , jah wairþiþ
                     þata wraiqo du raihtamma jah usdrusteis du wigam slaihtaim .</p>
               </div>
               <div type="v" n="6">
                  <p>jah gasaiƕiþ all leike nasein gudis .</p>
               </div>
               <div type="v" n="7">
                  <p>qaþ þan du þaim atgaggandeim manageim daupjan fram sis : kuni nadre , ƕas
                     gataiknida izwis þliuhan faura þamma anawairþin hatiza ?</p>
               </div>
               <div type="v" n="8">
                  <p>waurkjaiþ nu akran wairþata idreigos jah ni duginnaiþ qiþan in izwis :
                     attan aigum Abraham ; qiþa auk izwis þatei mag guþ us stainam þaim urraisjan
                     barna Abrahama .</p>
               </div>
               <div type="v" n="9">
                  <p>aþþan ju so aqizi at waurtim bagme ligiþ : all nu bagme unbairandane akran
                     god usmaitada jah in fon galagjada .</p>
               </div>
               <div type="v" n="10">
                  <p>jah frehun ina manageins qiþandans : an ƕa taujaima ?</p>
               </div>
               <div type="v" n="11">
                  <p>andhafjands þan qaþ du im : sa habands twos paidos gibai þamma unhabandin ,
                     jah saei habai matins , samaleiko taujai .</p>
               </div>
               <div type="v" n="12">
                  <p>qemun þan jah motarjos daupjan jah qeþun du imma : laisari , ƕa taujaima
                     ?</p>
               </div>
               <div type="v" n="13">
                  <p>þaruh qaþ du im : ni waiht ufar þatei garaid sijai izwis , lausjaiþ
                     .</p>
               </div>
               <div type="v" n="14">
                  <p>frehun þan ina jah þai militondans qiþandans : jah weis ƕa taujaima ? jah
                     qaþ du im : ni mannanhun holoþ , ni mannanhun anamahtjaid jah waldaiþ annom
                     izwaraim .</p>
               </div>
               <div type="v" n="15">
                  <p>at wenjandein þan allai managein jah þagkjandam allaim in hairtam seinaim
                     bi Iohannein , niu aufto sa wesi Xristus ,</p>
               </div>
               <div type="v" n="16">
                  <p>andhof þan Iohannes allaim qiþands : ik allis izwis watin daupja , iþ
                     gaggiþ swinþoza mis , þizei ik ni im wairþs andbindan skaudaraip skohis is ;
                     sah izwis daupeiþ in ahmin weihamma jah funin .</p>
               </div>
               <div type="v" n="17">
                  <p>habands winþiskauron in handau seinai jah gahraineiþ gaþrask sein jah
                     briggiþ kaurn in bansta seinamma , iþ ahana intandeiþ funin unƕapnandin
                     .</p>
               </div>
               <div type="v" n="18">
                  <p>managuþ~þan jah anþar þrafstjands þiuþspilloda managein .</p>
               </div>
               <div type="v" n="19">
                  <p>iþ Herodes sa taitrarkes gasakans fram imma bi Herodiadein , qen broþrs is
                     , jah bi alla þoei gawaurhta ubila Herodes .</p>
               </div>
               <div type="v" n="20">
                  <p>anaaiauk jah þata ana alla jah galauk Iohannen in karkarai .</p>
               </div>
               <div type="v" n="21">
                  <p>warþ þan , biþe daupida alla managein , jah at Iesu ufdaupidamma jah
                     bidjandin usluknoda himins ,</p>
               </div>
               <div type="v" n="22">
                  <p>jah atiddja ahma sa weiha leikis siunai swe ahaks ana ina , jah stibna us
                     himina warþ qiþandei : þu is sunus meins sa liuba , in þuzei waila galeikaida
                     .</p>
               </div>
               <div type="v" n="23">
                  <p>jah silba was Iesus swe jere þrije tigiwe uf gakunþai , swaei sunus munds
                     was Iosefis , sunaus Heleis ,</p>
               </div>
               <div type="v" n="24">
                  <p>sunaus Matþatis , sunaus Laiwweis , sunaus Mailkeis , sunaus Jannins ,
                     sunaus Iosefis ,</p>
               </div>
               <div type="v" n="25">
                  <p>sunaus Mattaþiwis , sunaus Ammons , sunaus Naumis , sunaus Aizleimis ,
                     sunaus Naggais ,</p>
               </div>
               <div type="v" n="26">
                  <p>sunaus Mahaþis , sunaus Mattaþiaus , sunaus Saimaieinis , sunaus Iosefis ,
                     sunaus Iodins ,</p>
               </div>
               <div type="v" n="27">
                  <p>sunaus Iohannins , sunaus Resins , sunaus Zauraubabilis , sunaus Salaþielis
                     , sunaus Nerins ,</p>
               </div>
               <div type="v" n="28">
                  <p>sunaus Mailkeins , sunaus Addeins , sunaus Kosamis , sunaus Airmodamis ,
                     sunaus Heris ,</p>
               </div>
               <div type="v" n="29">
                  <p>sunaus Iosezis , sunaus Aileiaizairis , sunaus Ioreimis , sunaus Mattaþanis
                     , sunaus Laiwweis ,</p>
               </div>
               <div type="v" n="30">
                  <p>sunaus Swmaions , sunaus Iudins , sunaus Iosefis , sunaus Iohannins ,
                     sunaus Aileiakeimis ,</p>
               </div>
               <div type="v" n="31">
                  <p>sunaus Mailaianis , sunaus Maeinanis , sunaus Mattaþanis , sunaus Naþanis ,
                     sunaus Daweidis ,</p>
               </div>
               <div type="v" n="32">
                  <p>sunaus Iaissaizis , sunaus Obeidis , sunaus Bauauzis , sunaus Salmonis ,
                     sunaus Nahassonis ,</p>
               </div>
               <div type="v" n="33">
                  <p>sunaus Ameinadabis , sunaus Aramis , sunaus Aizoris , sunaus Faraizis ,
                     sunaus Iudins ,</p>
               </div>
               <div type="v" n="34">
                  <p>sunaus Iakobis , sunaus Isakis , sunaus Abrahamis , sunaus Þarins , sunaus
                     Nakoris ,</p>
               </div>
               <div type="v" n="35">
                  <p>sunaus Sairokis , sunaus Ragawis , sunaus Falaigis , sunaus Aibairis ,
                     sunaus Salamis ,</p>
               </div>
               <div type="v" n="36">
                  <p>sunaus Kaeinanis , sunaus Arfaksadis , sunaus Semis , sunaus Nauelis ,
                     sunaus Lamaikis ,</p>
               </div>
               <div type="v" n="37">
                  <p>sunaus Maþusalis , sunaus Ainokis , sunaus Iaredis , sunaus Malailaielis ,
                     sunaus Kaeinanis ,</p>
               </div>
               <div type="v" n="38">
                  <p>sunaus Ainosis , sunaus Sedis , sunaus Adamis , sunaus gudis .</p>
               </div>
            </div>
            <div type="ch" n="4">
               <div type="v" n="1">
                  <p>Iþ Iesus , ahmins weihis fulls , gawandida sik fram Iaurdanau jah tauhans
                     was in ahmin in auþidai</p>
               </div>
               <div type="v" n="2">
                  <p>dage fidwor tiguns , fraisans fram diabulau . jah ni matida waiht in dagam
                     jainaim , jah at ustauhanaim þaim dagam , biþe gredags warþ .</p>
               </div>
               <div type="v" n="3">
                  <p>jah qaþ du imma diabulus : jabai sunaus sijais gudis , qiþ þamma staina ei
                     wairþai hlaibs .</p>
               </div>
               <div type="v" n="4">
                  <p>jah andhof Iesus wiþra ina qiþands : gamelid ist þatei ni bi hlaib ainana
                     libaid manna , ak bi all waurde gudis .</p>
               </div>
               <div type="v" n="5">
                  <p>jah ustiuhands ina diabulaus ana fairguni hauhata , ataugida imma allans
                     þiudinassuns þis midjungardis in stika melis .</p>
               </div>
               <div type="v" n="6">
                  <p>jah qaþ du imma sa diabulus : þus giba þata waldufni þize allata jah wulþu
                     ize , unte mis atgiban ist , jah þisƕammeh þei wiljau , giba þata .</p>
               </div>
               <div type="v" n="7">
                  <p>þu nu jabai inweitis mik in andwairþja meinamma , wairþiþ þein all
                     .</p>
               </div>
               <div type="v" n="8">
                  <p>jah andhafjands imma Iesus qaþ : gamelid ist , fraujan guþ þeinana
                     inweitais jah imma ainamma fullafahjais .</p>
               </div>
               <div type="v" n="9">
                  <p>þaþroh gatauh ina in Iairusalem jah gasatida ina ana giblin alhs jah qaþ du
                     imma : jabai sunus sijais gudis , wairp þuk þaþro dalaþ ;</p>
               </div>
               <div type="v" n="10">
                  <p>gamelid ist auk þatei aggilum seinaim anabiudiþ bi þuk du gafastan þuk
                     ,</p>
               </div>
               <div type="v" n="11">
                  <p>jah þatei ana handum þuk ufhaband , ei ƕan ni gastagqjais bi staina fotu
                     þeinana .</p>
               </div>
               <div type="v" n="12">
                  <p>jah andhafjands qaþ imma Iesus þatei qiþan ist : ni fraisais fraujan guþ
                     þeinana .</p>
               </div>
               <div type="v" n="13">
                  <p>jah ustiuhands all fraistobnjo diabulus , afstoþ fairra imma und mel
                     .</p>
               </div>
               <div type="v" n="14">
                  <p>jah gawandida sik Iesus in mahtai ahmins in Galeilaian , jah meriþa urrann
                     and all gawi bisitande bi ina .</p>
               </div>
               <div type="v" n="15">
                  <p>jah is laisida in gaqumþim ize , mikilids fram allaim .</p>
               </div>
               <div type="v" n="16">
                  <p>jah qam in Nazaraiþ , þarei was fodiþs , jah galaiþ inn bi biuhtja seinamma
                     in daga sabbato in swnagogein jah usstoþ siggwan bokos .</p>
               </div>
               <div type="v" n="17">
                  <p>jah atgibanos wesun imma bokos Eisaeiins praufetus , jah uslukands þos
                     bokos bigat stad , þarei was gamelid :</p>
               </div>
               <div type="v" n="18">
                  <p>ahma fraujins ana mis , in þizei gasalboda mik du wailamerjan unledaim ,
                     insandida mik du ganasjan þans gamalwidans hairtin ,</p>
               </div>
               <div type="v" n="19">
                  <p>merjan frahunþanaim fralet jah blindaim siun , fraletan gamaidans in
                     gaþrafstein , merjan jer fraujins andanem .</p>
               </div>
               <div type="v" n="20">
                  <p>jah faifalþ þos bokos jah usgibands andbahta gasat . jah allaim in þizai
                     swnagogein wesun augona fairweitjandona du imma .</p>
               </div>
               <div type="v" n="21">
                  <p>dugann þan rodjan du im þatei himma daga usfullnodedun mela þo in ausam
                     izwaraim .</p>
               </div>
               <div type="v" n="22">
                  <p>jah allai alakjo weitwodidedun imma jah sildaleikidedun bi þo waurda
                     anstais þo usgaggandona us munþa is jah qeþun : niu sa ist sunus Iosefis
                     ?</p>
               </div>
               <div type="v" n="23">
                  <p>jah qaþ du im : aufto qiþiþ mis þo gajukon : þu leiki , hailei þuk silban ;
                     ƕan filu hausidedum waurþan in Kafarnaum , tawei jah her in gabaurþai þeinai
                     .</p>
               </div>
               <div type="v" n="24">
                  <p>qaþ þan : amen izwis qiþa , þatei ni ainshun praufete andanems ist in
                     gabaurþai seinai :</p>
               </div>
               <div type="v" n="25">
                  <p>aþþan bi sunjai qiþa izwis þatei managos widuwons wesun in dagam Heleiins
                     in Israela , þan galuknoda himins du jeram þrim jah menoþs saihs , swe warþ
                     huhrus mikils and alla airþa :</p>
               </div>
               <div type="v" n="26">
                  <p>jah ni du ainaihun þizo insandiþs was Helias , alja in Saraipta Seidonais
                     du qinon widuwon .</p>
               </div>
               <div type="v" n="27">
                  <p>jah managai þrutsfillai wesun uf Haileisaiu praufetau in Israela , jah ni
                     ainshun ize gahrainids was , alja Naiman sa Saur .</p>
               </div>
               <div type="v" n="28">
                  <p>jah fullai waurþun allai modis in þizai swnagogein hausjandans þata
                     .</p>
               </div>
               <div type="v" n="29">
                  <p>jah usstandans uskusun imma ut us baurg jah brahtedun ina und auhmisto þis
                     fairgunjis ana þammei so baurgs ize gatimrida was , du afdrausjan ina þaþro
                     .</p>
               </div>
               <div type="v" n="30">
                  <p>iþ is þairhleiþands þairh midjans ins iddja .</p>
               </div>
               <div type="v" n="31">
                  <p>jah galaiþ in Kafarnaum , baurg Galeilaias jah was laisjands ins in
                     sabbatim .</p>
               </div>
               <div type="v" n="32">
                  <p>jah sildaleikidedun bi þo laisein is , unte in waldufnja was waurd is
                     .</p>
               </div>
               <div type="v" n="33">
                  <p>jah in þizai swnagogein was manna habands ahman unhulþons unhrainjana jah
                     ufhropida ,</p>
               </div>
               <div type="v" n="34">
                  <p>qiþands : let ! ƕa uns jah þus , Iesu Nazorenu ? qamt fraqistjan unsis ?
                     kann þuk , ƕas is , sa weiha gudis .</p>
               </div>
               <div type="v" n="35">
                  <p>jah gaƕotida imma Iesus qiþands : afdobn jah usgagg us þamma . jah
                     gawairpands ina sa unhulþa in midjaim urrann af imma , ni waihtai gaskaþjands
                     imma .</p>
               </div>
               <div type="v" n="36">
                  <p>jah warþ afslauþnan ana allans , jah rodidedun du sis misso qiþandans : ƕa
                     waurde þata , þatei miþ waldufnja jah mahtai anabiudiþ þaim unhrainjam ahmam
                     jah usgaggand ?</p>
               </div>
               <div type="v" n="37">
                  <p>jah usiddja meriþa fram imma and allans stadins þis bisunjane landis
                     .</p>
               </div>
               <div type="v" n="38">
                  <p>usstandands þan us þizai swnagogai galaiþ in gard Seimonis . swaihro þan
                     þis Seimonis was anahabaida brinnon mikilai , jah bedun ina bi þo .</p>
               </div>
               <div type="v" n="39">
                  <p>jah atstandands ufar ija gasok þizai brinnon , jah aflailot ija . sunsaiw
                     þan usstandandei andbahtida im .</p>
               </div>
               <div type="v" n="40">
                  <p>miþþanei þan sagq sunno , allai swa managai swe habaidedun siukans sauhtim
                     missaleikaim , brahtedun ins at imma : iþ is ainƕarjammeh ize handuns
                     analagjands gahailida ins .</p>
               </div>
               <div type="v" n="41">
                  <p>usiddjedun þan jah unhulþons af managaim hropjandeins jah qiþandeins þatei
                     þu is Xristus , sunus gudis . jah gasakands im ni lailot þos rodjan , unte
                     wissedun silban Xristu ina wisan .</p>
               </div>
               <div type="v" n="42">
                  <p>biþeh þan warþ dags , usgaggands galaiþ ana auþjana stad , jah manageins
                     sokidedun ina jah qemun und ina jah gahabaidedun ina , ei ni afliþi fairra im
                     .</p>
               </div>
               <div type="v" n="43">
                  <p>þaruh is qaþ du im þatei jah þaim anþaraim baurgim wailamerjan ik skal bi
                     þiudangardja gudis , unte duþe mik insandida .</p>
               </div>
               <div type="v" n="44">
                  <p>jah was merjands in swnagogim Galeilaias .</p>
               </div>
            </div>
            <div type="ch" n="5">
               <div type="v" n="1">
                  <p>Jah warþ , miþþanei managei anatramp ina du hausjan waurd gudis , jah is
                     silba was standands neƕa saiwa Gainnesaraiþ ,</p>
               </div>
               <div type="v" n="2">
                  <p>jah gasaƕ twa skipa standandona at þamma saiwa , iþ fiskjans afgaggandans
                     af im usþwohun natja .</p>
               </div>
               <div type="v" n="3">
                  <p>galaiþ þan in ain þize skipe , þatei was Seimonis ; haihait ina aftiuhan
                     fairra staþa leitil jah gasitands laisida us þamma skipa manageins .</p>
               </div>
               <div type="v" n="4">
                  <p>biþeh þan gaandida rodjands , qaþ du Seimonau : brigg ana diupiþa , jah
                     athahid þo natja izwara du fiskon .</p>
               </div>
               <div type="v" n="5">
                  <p>jah andhafjands Seimon qaþ du imma : talzjand , alla naht
                     þairharbaidjandans waiht ni nemum ; iþ afar waurda þeinamma wairpam natja
                     .</p>
               </div>
               <div type="v" n="6">
                  <p>jah þata taujandans galukun manageins fiske filu , swe natja dishnupnodedun
                     ize .</p>
               </div>
               <div type="v" n="7">
                  <p>jah bandwidedun gamanam þoei wesun in anþaramma skipa , ei atiddjedeina
                     hilpan ize . jah qemun jah gafullidedun ba þo skipa , swe sugqun .</p>
               </div>
               <div type="v" n="8">
                  <p>gaumjands þan Seimon Paitrus draus du kniwam Iesuis qiþands : bidja þuk
                     usgagg fairra mis , unte manna frawaurhts im , frauja .</p>
               </div>
               <div type="v" n="9">
                  <p>sildaleik auk dishabaida ina jah allans þans miþ imma in gafahis þize fiske
                     þanzei ganutun ;</p>
               </div>
               <div type="v" n="10">
                  <p>samaleikoh þan jah Iakobau jah Iohannen , sununs Zaibaidaiaus , þaiei wesun
                     gadailans Seimona . jah qaþ du Seimona Iesus : ni ogs þus , fram himma nu manne
                     siud nutans .</p>
               </div>
               <div type="v" n="11">
                  <p>jah gatiuhandans þo skipa ana airþa afleitandans allata laistidedun afar
                     imma .</p>
               </div>
               <div type="v" n="12">
                  <p>jah warþ , miþþanei was is in ainai baurge , jah sai , manna fulls
                     þrutsfillis jah gasaiƕands Iesu driusands ana andwairþi bad ina qiþands :
                     frauja , jabai wileis , magt mik gahrainjan .</p>
               </div>
               <div type="v" n="13">
                  <p>jah ufrakjands handu attaitok imma qiþands : wiljau , wairþ hrains . jah
                     suns þata þrutsfill aflaiþ af imma .</p>
               </div>
               <div type="v" n="14">
                  <p>jah is faurbaud imma ei mann ni qeþi ; ak gagg jah ataugei þuk silban
                     gudjin jah atbair imma fram þizai gahraineinai þeinai þatei anabaud Moses du
                     weitwodiþai im .</p>
               </div>
               <div type="v" n="15">
                  <p>usmernoda þan þata waurd mais bi ina , jah garunnun hiuhmans managai
                     hausjon jah leikinon fram imma sauhte seinaizo .</p>
               </div>
               <div type="v" n="16">
                  <p>iþ is was afleiþands ana auþidos jah bidjands .</p>
               </div>
               <div type="v" n="17">
                  <p>jah warþ in ainamma dage , jah is was laisjands . jah wesun sitandans
                     Fareisaieis jah witodalaisarjos , þaiei wesun gaqumanai us allamma haimo
                     Galeilaias jah Iudaias jah Iairusaulwmon ; jah mahts fraujins was du hailjan
                     ins .</p>
               </div>
               <div type="v" n="18">
                  <p>jah sai mans bairandans ana ligra mannan saei was usliþa , jah sokidedun
                     ƕaiwa ina innatbereina jah galagidideina in andwairþja is .</p>
               </div>
               <div type="v" n="19">
                  <p>jah ni bigitandans ƕaiwa innatbereina ina in manageins , ussteigandans ana
                     hrot and skaljos , gasatidedun ina miþ þamma badja in midjaim faura Iesua
                     .</p>
               </div>
               <div type="v" n="20">
                  <p>jah gasaiƕands galaubein ize qaþ du þamma usliþin : manna , afleitanda þus
                     frawaurhteis þeinos .</p>
               </div>
               <div type="v" n="21">
                  <p>jah dugunnun þagkjan þai bokarjos jah Fareisaieis qiþandans : ƕas ist sa ,
                     saei rodeiþ naiteinins ? ƕas mag afletan frawaurhtins , alja ains guþ ?</p>
               </div>
               <div type="v" n="22">
                  <p>ufkunnands þan Iesus mitonins ize andhafjands qaþ du im : ƕa biþagkeiþ in
                     hairtam izwaraim ?</p>
               </div>
               <div type="v" n="23">
                  <p>ƕaþar ist azetizo qiþan : afletanda þus frawaurhteis , þau qiþan : urreis
                     jah gagg ?</p>
               </div>
               <div type="v" n="24">
                  <p>aþþan ei witeid þatei waldufni habaid sa sunus mans ana airþai afletan
                     frawaurhtins , qaþ du þamma usliþin : du þus qiþa , urreis jah ushafjands þata
                     badi þeinata gagg in gard þeinana .</p>
               </div>
               <div type="v" n="25">
                  <p>jah sunsaiw usstandands in andwairþja ize , ushafjands ana þammei lag ,
                     galaiþ in gard seinana mikiljands guþ .</p>
               </div>
               <div type="v" n="26">
                  <p>jah usfilmei dissat allans , jah mikilidedun guþ jah fullai waurþun agisis
                     qiþandans þatei gasaiƕam wulþaga himma daga .</p>
               </div>
               <div type="v" n="27">
                  <p>jah afar þata usiddja jah gasaƕ motari , namin Laiwwi , sitandan ana
                     motastada , jah qaþ du imma : laistei afar mis .</p>
               </div>
               <div type="v" n="28">
                  <p>jah bileiþands allaim , usstandands iddja afar imma .</p>
               </div>
               <div type="v" n="29">
                  <p>jah gawaurhta dauht mikila Laiwweis imma in garda seinamma , jah was
                     managei motarje mikila jah anþaraize , þaiei wesun miþ im anakumbjandans
                     .</p>
               </div>
               <div type="v" n="30">
                  <p>jah birodidedun bokarjos ize jah Fareisaieis du siponjam is qiþandans :
                     duƕe miþ þaim motarjam jah frawaurhtaim matjid jah drigkid ?</p>
               </div>
               <div type="v" n="31">
                  <p>jah andhafjands Iesus qaþ du im : ni þaurbun hailai leikeis , ak þai
                     unhailans .</p>
               </div>
               <div type="v" n="32">
                  <p>ni qam laþon garaihtans , ak frawaurhtans in idreiga .</p>
               </div>
               <div type="v" n="33">
                  <p>iþ eis qeþun du imma : duƕe siponjos Iohannes fastand ufta jah bidos
                     taujand , samaleiko jah Fareisaiei , iþ þai þeinai siponjos matjand jah
                     drigkand ?</p>
               </div>
               <div type="v" n="34">
                  <p>þaruh is qaþ du im : ni magud sununs bruþfadis , unte sa bruþfads miþ im
                     ist , gataujan fastan .</p>
               </div>
               <div type="v" n="35">
                  <p>aþþan qimand dagos , jah þan afnimada af im sa bruþfads , jah þan fastand
                     in jainaim dagam .</p>
               </div>
               <div type="v" n="36">
                  <p>qaþuh þan jah gajukon du im , þatei ainshun plat snagins niujis ni lagjid
                     ana snagan fairnjana , aiþþau jah sa niuja aftaurnid , jah þamma fairnjin ni
                     gatimid þata af þamma niujin .</p>
               </div>
               <div type="v" n="37">
                  <p>jah ainshun ni giutid wein niujata in balgins fairnjans , aiþþau distairid
                     þata niujo wein þans balgins jah silbo usgutniþ , jah þai balgeis fraqistnand
                     ;</p>
               </div>
               <div type="v" n="38">
                  <p>ak wein juggata in balgins niujans giutand , jah bajoþs gafastanda
                     .</p>
               </div>
               <div type="v" n="39">
                  <p>jah ainshun drigkandane fairni , ni suns wili jugg ; qiþiþ auk : þata
                     fairnjo batizo ist .</p>
               </div>
            </div>
            <div type="ch" n="6">
               <div type="v" n="1">
                  <p>Jah warþ in sabbato anþaramma frumin gaggan imma þairh atisk , jah
                     raupidedun ahsa siponjos is jah matidedun bnauandans handum .</p>
               </div>
               <div type="v" n="2">
                  <p>iþ sumai Fareisaie qeþun du im : ƕa taujid þatei ni skuld ist taujan in
                     sabbato dagam ?</p>
               </div>
               <div type="v" n="3">
                  <p>jah andhafjands wiþra ins Iesus qaþ : ni þata ussuggwud þatei gatawida
                     Daweid , þan gredags was , silba jah þaiei miþ imma wesun ?</p>
               </div>
               <div type="v" n="4">
                  <p>ƕaiwa inngalaiþ in gard gudis jah hlaibans faurlageinais usnam jah matida
                     jah gaf þaim miþ sis wisandam , þanzei ni skuld ist matjan , nibai ainaim
                     gudjam ?</p>
               </div>
               <div type="v" n="5">
                  <p>jah qaþ du im þatei frauja ist sa sunus mans jah þamma sabbato daga
                     .</p>
               </div>
               <div type="v" n="6">
                  <p>jah warþ þan in anþaramma daga sabbato galeiþan imma in swnagogein jah
                     laisjan . jah was jainar manna , jah handus is so taihswo was þaursus .</p>
               </div>
               <div type="v" n="7">
                  <p>witaidedunuh þan þai bokarjos jah Fareisaieis , jau in sabbato daga
                     leikinodedi , ei bigeteina til du wrohjan ina .</p>
               </div>
               <div type="v" n="8">
                  <p>iþ is wissuh mitonins ize jah qaþ du þamma mann , þamma þaursja habandin
                     handu : urreis jah stand in midjaim . þaruh is urreisands gastoþ .</p>
               </div>
               <div type="v" n="9">
                  <p>qaþ þan Iesus du im : fraihna izwis ƕa skuld ist sabbato dagam , þiuþ
                     taujan þau unþiuþ taujan , saiwala ganasjan þau usqistjan ?</p>
               </div>
               <div type="v" n="10">
                  <p>jah ussaiƕands allans ins qaþ du imma : ufrakei þo handu þeina . þaruh is
                     ufrakida , jah gastoþ so handus is , swaswe so anþara .</p>
               </div>
               <div type="v" n="11">
                  <p>iþ eis fullai waurþun unfrodeins jah rodidedun du sis misso ƕa tawidideina
                     þamma Iesua .</p>
               </div>
               <div type="v" n="12">
                  <p>jah warþ in dagam þaim , ei usiddja Iesus in fairguni bidjan ; jah was naht
                     þairwakands in bidai gudis .</p>
               </div>
               <div type="v" n="13">
                  <p>jah biþe warþ dags , atwopida siponjans seinans jah gawaljands us im twalib
                     , þanzei jah apaustuluns namnida :</p>
               </div>
               <div type="v" n="14">
                  <p>Seimon þanei jah namnida Paitru , jah Andraian broþar is ; Iakobu jah
                     Iohannen , Filippu jah Barþulomaiu ;</p>
               </div>
               <div type="v" n="15">
                  <p>Maþþaiu jah Þoman , Iakobu þana Alfaius jah Seimon þana haitanan Zeloten
                     ;</p>
               </div>
               <div type="v" n="16">
                  <p>Iudan Iakobaus jah Iudan Iskarioten , saei jah warþ galewjands ina
                     .</p>
               </div>
               <div type="v" n="17">
                  <p>jah atgaggands dalaþ miþ im gastoþ ana stada ibnamma jah hiuma siponje is
                     jah hansa mikila manageins af allamma Iudaias jah Iairusalem jah þize faur
                     marein Twre jah Seidone jah anþaraizo baurge ,</p>
               </div>
               <div type="v" n="18">
                  <p>þaiei qemun hausjan imma jah hailjan sik sauhte seinaizo ; jah þai
                     anahabaidans fram ahmam unhrainjaim , jah gahailidai waurþun .</p>
               </div>
               <div type="v" n="19">
                  <p>jah alla managei sokidedun attekan imma , unte mahts af imma usiddja jah
                     ganasida allans .</p>
               </div>
               <div type="v" n="20">
                  <p>jah is ushafjands augona seina du siponjam seinaim qaþ : audagai jus
                     unledans ahmin , unte izwara ist þiudangardi himine .</p>
               </div>
               <div type="v" n="21">
                  <p>audagai jus gredagans nu , unte sadai wairþiþ . audagai jus gretandans nu ,
                     unte ufhlohjanda .</p>
               </div>
               <div type="v" n="22">
                  <p>audagai sijuþ , þan fijand izwis mans jah afskaidand izwis jah idweitjand
                     jah uswairpand namin izwaramma swe ubilamma in sunaus mans ;</p>
               </div>
               <div type="v" n="23">
                  <p>faginod in jainamma daga jah laikid , unte sai , mizdo izwara managa in
                     himinam ; bi þamma auk tawidedun praufetum attans ize .</p>
               </div>
               <div type="v" n="24">
                  <p>aþþan wai izwis þaim gabeigam , unte ju habaid gaþlaiht izwara .</p>
               </div>
               <div type="v" n="25">
                  <p>wai izwis , jus sadans nu , unte gredagai wairþiþ ; wai izwis , jus
                     hlahjandans nu , unte gaunon jah gretan duginnid .</p>
               </div>
               <div type="v" n="26">
                  <p>wai , þan waila izwis qiþand allai mans ; samaleiko allis tawidedun
                     galiugapraufetum attans ize .</p>
               </div>
               <div type="v" n="27">
                  <p>akei izwis qiþa þaim hausjandam : frijod þans hatandans izwis ; waila
                     taujaid þaim fijandam izwis .</p>
               </div>
               <div type="v" n="28">
                  <p>þiuþjaiþ þans fraqiþandans izwis ; bidjaid fram þaim anamahtjandam izwis
                     .</p>
               </div>
               <div type="v" n="29">
                  <p>þamma stautandin þuk bi kinnu , galewei imma jah anþara ; jah þamma
                     nimandin af þus wastja , jah paida ni warjais .</p>
               </div>
               <div type="v" n="30">
                  <p>ƕammeh þan bidjandane þuk gif jah af þamma nimandin þein ni lausei
                     .</p>
               </div>
               <div type="v" n="31">
                  <p>jah swaswe wileid ei taujaina izwis mans , jah jus taujaid im samaleiko
                     .</p>
               </div>
               <div type="v" n="32">
                  <p>aþþan jabai frijod þans frijondans izwis , ƕa izwis laune ist ? jah auk þai
                     frawaurhtans þans frijondans sik frijond .</p>
               </div>
               <div type="v" n="33">
                  <p>jah jabai þiuþ taujaid þaim þiuþ taujandam izwis , ƕa izwis laune ist ? jah
                     auk þai frawaurhtans þata samo taujand .</p>
               </div>
               <div type="v" n="34">
                  <p>jah jabai leiƕid fram þaimei weneid andniman , ƕa izwis laune ist ? jah auk
                     frauwaurhtai frawaurhtaim leiƕand , ei andnimaina samalaud .</p>
               </div>
               <div type="v" n="35">
                  <p>sweþauh frijod þans fijands izwarans , þiuþ taujaid jah leiƕaid ni waihtais
                     uswenans , jah wairþiþ mizdo izwara managa , jah wairþiþ sunjus hauhistins ,
                     unte is gods ist þaim unfagram jah unseljam .</p>
               </div>
               <div type="v" n="36">
                  <p>wairþaid bleiþjandans , swaswe jah atta izwar bleiþs ist .</p>
               </div>
               <div type="v" n="37">
                  <p>jah ni stojid , ei ni stojaindau ; ni afdomjaid , jah ni afdomjanda ;
                     fraletaid , jah fraletanda .</p>
               </div>
               <div type="v" n="38">
                  <p>gibaid , jah gibada izwis , mitads goda jah ufarfulla jah gawigana jah
                     ufargutana gibada in barm izwarana ; þizai auk samon mitadjon þizaiei mitid
                     mitada izwis .</p>
               </div>
               <div type="v" n="39">
                  <p>qaþuh þan gajukon im : ibai mag blinds blindana tiuhan ? niu bai in dal
                     gadriusand ?</p>
               </div>
               <div type="v" n="40">
                  <p>nist siponeis ufar laisari seinana ; iþ gamanwids ƕarjizuh wairþai swe
                     laisaris is .</p>
               </div>
               <div type="v" n="41">
                  <p>aþþan ƕa gaumeis gramsta in augin broþrs þeinis , iþ anza in þeinamma augin
                     ni gaumeis ?</p>
               </div>
               <div type="v" n="42">
                  <p>aiþþau ƕaiwa magt qiþan du broþr þeinamma : broþar let , ik uswairpa
                     gramsta þamma in augin þeinamma , silba in augin þeinamma anza ni gaumjands ?
                     liuta , uswairp faurþis þamma anza us augin þeinamma , jah þan gaumjais
                     uswairpan gramsta þamma in augin broþrs þeinis .</p>
               </div>
               <div type="v" n="43">
                  <p>ni auk ist bagms gods taujands akran ubil , nih þan bagms ubils taujands
                     akran god .</p>
               </div>
               <div type="v" n="44">
                  <p>ƕarjizuh raihtis bagme us swesamma akrana uskunþs ist ; ni auk us þaurnum
                     lisanda smakkans , nih þan us aiƕatundjai trudanda weinabasja .</p>
               </div>
               <div type="v" n="45">
                  <p>þiuþeigs manna us þiuþeigamma huzda hairtins seinis usbairid þiuþ , jah
                     ubils manna us ubilamma hairtins seinis usbairid ubil : uzuh allis ufarfullein
                     hairtins rodeid munþs is .</p>
               </div>
               <div type="v" n="46">
                  <p>aþþan ƕa mik haitid frauja , frauja ! jah ni taujid þatei qiþa ?</p>
               </div>
               <div type="v" n="47">
                  <p>ƕazuh sa gaggands du mis jah hausjands waurda meina jah taujands þo ,
                     ataugja izwis ƕamma galeiks ist .</p>
               </div>
               <div type="v" n="48">
                  <p>galeiks ist mann timrjandin razn , saei grob jah gadiupida jah gasatida
                     grunduwaddjau ana staina . at garunjon þan waurþanai bistagq aƕa bi jainamma
                     razna jah ni mahta gawagjan ita ; gasulid auk was ana þamma staina .</p>
               </div>
               <div type="v" n="49">
                  <p>iþ sa hausjands jah ni taujands galeiks ist mann timrjandin razn ana airþai
                     inuh grunduwaddju , þatei bistagq flodus , jah suns gadraus , jah warþ so
                     uswalteins þis raznis mikila .</p>
               </div>
            </div>
            <div type="ch" n="7">
               <div type="v" n="1">
                  <p>Biþe þan usfullida alla þo waurda seina in hliumans manageins , galaiþ in
                     Kafarnaum .</p>
               </div>
               <div type="v" n="2">
                  <p>hundafade þan sumis skalks siukands swultawairþja was , saei was imma swers
                     .</p>
               </div>
               <div type="v" n="3">
                  <p>gahausjands þan bi Iesu insandida du imma sinistans Iudaie , bidjands ina
                     ei qimi jah ganasidedi þana skalk is .</p>
               </div>
               <div type="v" n="4">
                  <p>iþ eis qimandans at Iesua bedun ina usdaudo , qiþandans þatei wairþs ist ,
                     þammei fragibis þata ;</p>
               </div>
               <div type="v" n="5">
                  <p>unte frijoþ þiuda unsara , jah swnagogein is gatimrida unsis .</p>
               </div>
               <div type="v" n="6">
                  <p>iþ Iesus iddjuh miþ im . jah juþan ni fairra wisandin imma þamma garda ,
                     insandida du imma sa hundafads frijonds , qiþands du imma : frauja , ni draibei
                     þuk , unte ni im wairþs ei uf hrot mein inngaggais .</p>
               </div>
               <div type="v" n="7">
                  <p>duþei ni mik silban wairþana rahnida at þus qiman ; ak qiþ waurda , jah
                     gahailnid sa þiumagus meins .</p>
               </div>
               <div type="v" n="8">
                  <p>jah þan auk ik manna im uf waldufnja gasatids , habands uf mis silbin
                     gadrauhtins ; jah qiþa du þamma : gagg , jah gaggid ; jah anþaramma : qim her ,
                     jah qimid ; jah du skalka meinamma : tawei þata , jah taujid .</p>
               </div>
               <div type="v" n="9">
                  <p>gahausjands þan þata Iesus sildaleikida ina jah wandjands sik du þizai
                     afarlaistjandein sis managein qaþ : amen , qiþa izwis , ni in Israela swalauda
                     galaubein bigat .</p>
               </div>
               <div type="v" n="10">
                  <p>jah gawandjandans sik þai insandidans du garda bigetun þana siukan skalk
                     hailana .</p>
               </div>
               <div type="v" n="11">
                  <p>jah warþ in þamma afardaga , iddja in baurg namnida Naem ; jah mididdjedun
                     imma siponjos is ganohai jah manageins filu .</p>
               </div>
               <div type="v" n="12">
                  <p>biþeh þan neƕa was daura þizos baurgs , þaruh sai , utbaurans was naus ,
                     sunus ainaha aiþein seinai , jah si silbo widowo , jah managei þizos baurgs
                     ganoha miþ izai .</p>
               </div>
               <div type="v" n="13">
                  <p>jah gasaiƕands þo frauja Iesus infeinoda du izai jah qaþ du izai : ni gret
                     !</p>
               </div>
               <div type="v" n="14">
                  <p>jah duatgaggands attaitok ƕilftrjom ; iþ þai bairandans gastoþun ; jah qaþ
                     : juggalaud , du þus qiþa : urreis !</p>
               </div>
               <div type="v" n="15">
                  <p>jah ussat sa naus jah dugann rodjan . jah atgaf ina aiþein is .</p>
               </div>
               <div type="v" n="16">
                  <p>dissat þan allans agis , jah mikilidedun guþ , qiþandans þatei praufetus
                     mikils urrais in unsis , jah þatei gaweisoda guþ manageins seinaizos .</p>
               </div>
               <div type="v" n="17">
                  <p>jah usiddja þata waurd and alla Iudaia bi ina jah and allans bisitands
                     .</p>
               </div>
               <div type="v" n="18">
                  <p>jah gataihun Iohannen siponjos is bi alla þo .</p>
               </div>
               <div type="v" n="19">
                  <p>jah athaitands twans siponje seinaize Iohannes insandida ins du Iesua
                     qiþands : þû is sa qimanda þau anþaranu wenjaima ?</p>
               </div>
               <div type="v" n="20">
                  <p>qimandans þan at imma þai wairos qeþun : Iohannes sa daupjands insandida
                     ugkis du þus , qiþands : þû is sa qimanda þau anþaranu wenjaima ?</p>
               </div>
               <div type="v" n="21">
                  <p>inuh þan þizai ƕeilai gahailida managans af sauhtim jah slahim jah ahmane
                     ubilaize jah blindaim managaim fragaf siun .</p>
               </div>
               <div type="v" n="22">
                  <p>jah andhafjands Iesus qaþ du im : gaggandans gateihats Iohannen þatei
                     gaseƕuts jah gahausideduts , þatei blindai ussaiƕand , haltai gaggand ,
                     þrutsfillai gahrainjanda , baudai gahausjand , naweis urreisand , unledai
                     wailamerjanda ;</p>
               </div>
               <div type="v" n="23">
                  <p>jah audags ist saƕazuh saei ni gamarzjada in mis .</p>
               </div>
               <div type="v" n="24">
                  <p>at galeiþandam þan þaim airum Iohannes dugann rodjan du manageim bi
                     Iohannen : ƕa usiddjeduþ in auþida saiƕan ? raus fram winda wagid ?</p>
               </div>
               <div type="v" n="25">
                  <p>akei ƕa usiddjeduþ saiƕan ? mannan in hnasqjaim wastjom gawasidana ? sai ,
                     þai in wastjom wulþagaim jah fodeinai wisandans in þiudangardjom sind .</p>
               </div>
               <div type="v" n="26">
                  <p>akei ƕa usiddjeduþ saiƕan ? praufetu ? jai , qiþa izwis , jah mais praufetu
                     .</p>
               </div>
               <div type="v" n="27">
                  <p>sa ist , bi þanei gamelid ist : sai , ik insandja aggilu meinana faura
                     andwairþja þeinamma , saei gamanweid wig þeinana faura þus .</p>
               </div>
               <div type="v" n="28">
                  <p>qiþa allis izwis , maiza in baurim qinono praufetus Iohanne þamma
                     daupjandin ainshun nist ; iþ sa minniza imma in þiudangardjai gudis maiza imma
                     ist .</p>
               </div>
               <div type="v" n="29">
                  <p>jah alla managei gahausjandei jah motarjos garaihtana domidedun guþ ,
                     ufdaupidai daupeinai Iohannis .</p>
               </div>
               <div type="v" n="30">
                  <p>iþ Fareisaieis jah witodafastjos runa gudis fraqeþun ana sik , ni daupidai
                     fram imma .</p>
               </div>
               <div type="v" n="31">
                  <p>ƕe nu galeiko þans mans þis kunjis , jah ƕe sijaina galeikai ?</p>
               </div>
               <div type="v" n="32">
                  <p>galeikai sind barnam þaim in garunsai sitandam jah wopjandam seina misso
                     jah qiþandam : swiglodedum izwis jah ni plinsideduþ , gaunodedum izwis jan~ni
                     gaigrotuþ .</p>
               </div>
               <div type="v" n="33">
                  <p>urrann raihtis Iohannes sa daupjands , nih hlaif matjands nih wein
                     drigkands , jah qiþiþ : unhulþon habaiþ .</p>
               </div>
               <div type="v" n="34">
                  <p>urrann sunus mans matjands jah drigkands , jah qiþiþ : sai , manna afetja
                     jah weindrugkja , frijonds motarje jah frawaurhtaize .</p>
               </div>
               <div type="v" n="35">
                  <p>jah gasunjoda warþ handugei fram barnam seinaim allaim .</p>
               </div>
               <div type="v" n="36">
                  <p>baþ þan ina sums Fareisaie ei matidedi miþ imma ; jah atgaggands in gard
                     þis Fareisaiaus anakumbida .</p>
               </div>
               <div type="v" n="37">
                  <p>þaruh sai , qino in þizai baurg , sei was frawaurhta , jah ufkunnandei
                     þatei anakumbida in razna þis Fareisaiaus , briggandei alabalstraun
                     balsanis</p>
               </div>
               <div type="v" n="38">
                  <p>jah standandei faura fotum is aftaro greitandei , dugann natjan fotuns is
                     tagram jah skufta haubidis seinis biswarb jah kukida fotum is jah gasalboda
                     þamma balsana .</p>
               </div>
               <div type="v" n="39">
                  <p>gasaiƕands þan sa Fareisaius , saei haihait ina , rodida sis ains qiþands :
                     sa iþ wesi praufetus , ufkunþedi þau , ƕo jah ƕileika so qino sei tekiþ imma ,
                     þatei frawaurhta ist .</p>
               </div>
               <div type="v" n="40">
                  <p>jah andhafjands Iesus qaþ du Paitrau : Seimon , skal þus ƕa qiþan . iþ is
                     qaþ : laisari , qiþ !</p>
               </div>
               <div type="v" n="41">
                  <p>twai dulgis skulans wesun dulgahaitjin sumamma ; ains skulda skatte fimf
                     hunda , iþ anþar fimf tiguns .</p>
               </div>
               <div type="v" n="42">
                  <p>ni habandam þan im ƕaþro usgebeina , baim fragaf . ƕaþar nu þize , qiþ ,
                     mais ina frijod ?</p>
               </div>
               <div type="v" n="43">
                  <p>andhafjands þan Seimon qaþ : þana gawenja þammei managizo fragaf . þaruh is
                     qaþ du imma : raihtaba stauides .</p>
               </div>
               <div type="v" n="44">
                  <p>jah gawandjands sik du þizai qinon qaþ du Seimona : gasaiƕis þo qinon ?
                     atgaggandin in gard þeinana wato mis ana fotuns meinans ni gaft ; iþ si tagram
                     seinaim ganatida meinans fotuns jah skufta seinamma biswarb .</p>
               </div>
               <div type="v" n="45">
                  <p>ni kukides mis ; iþ si , fram þammei innatiddja , ni swaif bikukjan fotuns
                     meinans .</p>
               </div>
               <div type="v" n="46">
                  <p>alewa haubid meinata ni salbodes ; iþ si balsana gasalboda fotuns meinans
                     .</p>
               </div>
               <div type="v" n="47">
                  <p>in þizei qiþa þus : afletanda frawaurhteis izos þos managons , unte frijoda
                     filu ; iþ þammei leitil fraletada , leitil frijod .</p>
               </div>
               <div type="v" n="48">
                  <p>qaþuh þan du izai : afletanda þus frawaurhteis þeinos .</p>
               </div>
               <div type="v" n="49">
                  <p>jah dugunnun þai miþanakumbjandans qiþan in sis silbam : ƕas sa ist saei
                     jah frawaurhtins afletai ?</p>
               </div>
               <div type="v" n="50">
                  <p>iþ is qaþ þan du þizai qinon : galaubeins þeina ganasida þuk , gagg in
                     gawairþi .</p>
               </div>
            </div>
            <div type="ch" n="8">
               <div type="v" n="1">
                  <p>Jah warþ biþe afar þata , ei jah is wratoda and baurgs jah haimos merjands
                     jah wailaspillonds þiudangardja gudis , jah þai twalib miþ imma ,</p>
               </div>
               <div type="v" n="2">
                  <p>jah qinons þozei wesun galeikinodos ahmane ubilaize jah sauhte , jah Marja
                     sei haitana was Magdalene , us þizaiei usiddjedun unhulþons sibun ,</p>
               </div>
               <div type="v" n="3">
                  <p>jah Iohanna , qens Kusins , fauragaggjins Herodes , jah Susanna jah anþaros
                     managos , þozei andbahtededun im us aiginam seinaim .</p>
               </div>
               <div type="v" n="4">
                  <p>gaqumanaim þan hiumam managaim jah þaim þaiei us baurgim gaïddjedun du imma
                     , qaþ þairh gajukon :</p>
               </div>
               <div type="v" n="5">
                  <p>urrann saiands du saian fraiwa seinamma ; jah miþþanei saiso , sum gadraus
                     faur wig jah gatrudan warþ , jah fuglos himinis fretun þata .</p>
               </div>
               <div type="v" n="6">
                  <p>jah anþar gadraus ana staina jah uskijanata gaþaursnoda , in þizei ni
                     habaida qrammiþa .</p>
               </div>
               <div type="v" n="7">
                  <p>jah sum gadraus in midumai þaurniwe , jah miþuskeinandans þai þaurnjus
                     afƕapidedun þata .</p>
               </div>
               <div type="v" n="8">
                  <p>jah anþar gadraus ana airþai godai jah uskeinoda jah tawida akran
                     taihuntaihundfalþ . þata þan qiþands ufwopida : saei habai ausona du hausjan ,
                     gahausjai .</p>
               </div>
               <div type="v" n="9">
                  <p>frehun þan ina siponjos is qiþandans , ƕa sijai so gajuko .</p>
               </div>
               <div type="v" n="10">
                  <p>iþ is qaþ : izwis atgiban ist kunnan runos þiudinassaus gudis ; iþ þaim
                     anþaraim in gajukom , ei saiƕandans ni gasaiƕaina , jah gahausjandans ni
                     fraþjaina .</p>
               </div>
               <div type="v" n="11">
                  <p>aþþan þata ist so gajuko : þata fraiw ist waurd gudis .</p>
               </div>
               <div type="v" n="12">
                  <p>iþ þai wiþra wig sind þai hausjandans ; þaþroh qimiþ diabulus jah usnimiþ
                     þata waurd af hairtin ize , ei galaubjandans ni ganisaina .</p>
               </div>
               <div type="v" n="13">
                  <p>iþ þai ana þamma staina , ize þan hausjand , miþ faheidai andnimand þata
                     waurd , jah þai waurtins ni haband , þaiei du mela galaubjand jah in mela
                     fraistubnjos afstandand .</p>
               </div>
               <div type="v" n="14">
                  <p>iþ þata in þaurnuns gadriusando þai sind þaiei gahausjandans jah af saurgom
                     jah gabein jah gabaurjoþum þizos libainais gaggandans afƕapnand jah ni
                     gawrisqand .</p>
               </div>
               <div type="v" n="15">
                  <p>iþ þata ana þizai godon airþai þai sind þai ize in hairtin godamma jah
                     seljamma gahausjandans þata waurd gahaband jah akran bairand in þulainai
                     .</p>
               </div>
               <div type="v" n="16">
                  <p>aþþan ni manna lukarn tandjands dishuljiþ ita kasa aiþþau uf ligr gasatjiþ
                     , ak ana lukarnastaþin gasatjiþ , ei þai inngaggandans saiƕaina liuhad
                     .</p>
               </div>
               <div type="v" n="17">
                  <p>ni auk ist analaugn , þatei swikunþ ni wairþai , nih fulgin , þatei ni
                     gakunnaidau jah in swekunþamma qimai .</p>
               </div>
               <div type="v" n="18">
                  <p>saiƕiþ nu ƕaiwa hauseiþ ; unte saei habaiþ , gibada imma , jah saei ni
                     habaiþ , jah þatei þugkeiþ haban , afnimada af imma .</p>
               </div>
               <div type="v" n="19">
                  <p>atiddjedun þan du imma aiþei jah broþrjus is jah ni mahtedun andqiþan imma
                     faura managein .</p>
               </div>
               <div type="v" n="20">
                  <p>jah gataihan warþ imma þatei aiþei þeina jah broþrjus þeinai standand uta
                     gasaiƕan þuk gairnjandona .</p>
               </div>
               <div type="v" n="21">
                  <p>iþ is andhafjands qaþ du im : aiþei meina jah broþrjus meinai þai sind ,
                     þai waurd gudis gahausjandans jah taujandans .</p>
               </div>
               <div type="v" n="22">
                  <p>warþ þan in ainamma þize dage , jah is galaiþ in skip jah siponjos is , jah
                     qaþ du im : galeiþam hindar þana marisaiw ! jah galiþun .</p>
               </div>
               <div type="v" n="23">
                  <p>þaruh þan swe faridedun , anasaislep ; jah atiddja skura windis in þana
                     marisaiw , jah gafullnodedun jah birekjai waurþun .</p>
               </div>
               <div type="v" n="24">
                  <p>duatgaggandans þan urraisidedun ina qiþandans : talzjand , fraqistnam ! iþ
                     is urreisands gasok winda jah þamma wega watins ; jah anaslawaidedun jah warþ
                     wis .</p>
               </div>
               <div type="v" n="25">
                  <p>qaþ þan du im : ƕar ist galaubeins izwara ? ogandans þan sildaleikidedun
                     qiþandans du sis misso : ƕas siai sa , ei jah windam faurbiudiþ jah watnam ,
                     jah ufhausjand imma ?</p>
               </div>
               <div type="v" n="26">
                  <p>jah atfaridedun in gawi Gaddarene , þatei ist wiþrawairþ Galeilaia
                     .</p>
               </div>
               <div type="v" n="27">
                  <p>usgaggandin þan imma ana airþa , gamotida imma wair sums us baurg saei
                     habaida unhulþons mela lagga jah wastjom ni gawasiþs was jah in garda ni gawas
                     , ak in hlaiwasnom .</p>
               </div>
               <div type="v" n="28">
                  <p>gasaiƕands þan Iesu jah ufhropjands draus du imma jah stibnai mikilai qaþ :
                     ƕa mis jah þus , Iesu , sunau gudis hauhistins ? bidja þuk , ni balwjais mis
                     .</p>
               </div>
               <div type="v" n="29">
                  <p>unte anabaud ahmin þamma unhrainjin usgaggan af þamma mann ; manag auk mel
                     frawalw ina , jah bundans was eisarnabandjom jah fotubandjom fastaiþs was , jah
                     dishniupands þos bandjos draibiþs was fram þamma unhulþin ana auþidos .</p>
               </div>
               <div type="v" n="30">
                  <p>frah þan ina Iesus qiþands : ƕa ist namo þein ? þaruh qaþ : harjis ; unte
                     unhulþons managos galiþun in ina .</p>
               </div>
               <div type="v" n="31">
                  <p>jah bad ina ei ni anabudi im in afgrundiþa galeiþan .</p>
               </div>
               <div type="v" n="32">
                  <p>wasuþ~þan jainar hairda sweine managaize haldanaize in þamma fairgunja ;
                     jah bedun ina ei uslaubidedi im in þo galeiþan . jah uslaubida im .</p>
               </div>
               <div type="v" n="33">
                  <p>usgaggandans þan suns þai unhulþans af þamma mann galiþun in þo sweina ,
                     jah rann sa wriþus and driuson in þana marisaiw jah afƕapnodedun .</p>
               </div>
               <div type="v" n="34">
                  <p>gasaiƕandans þan þai haldandans þata waurþano gaþlauhun jah gataihun in
                     baurg jah in weihsa .</p>
               </div>
               <div type="v" n="35">
                  <p>usiddjedun þan saiƕan þata waurþano jah qemun at Iesua jah bigetun sitandan
                     þana mannan af þammei unhulþons usiddjedun , gawasidana jah fraþjandan faura
                     fotum Iesuis , jah ohtedun .</p>
               </div>
               <div type="v" n="36">
                  <p>gataihun þan im jah þai gasaiƕandans ƕaiwa ganas sa daimonareis .</p>
               </div>
               <div type="v" n="37">
                  <p>jah bedun ina allai gaujans þize Gaddarene galeiþan fairra sis , unte agisa
                     mikilamma dishabaidai wesun . iþ is galeiþands in skip gawandida sik .</p>
               </div>
               <div type="v" n="38">
                  <p>baþ þan ina sa wair af þammei þos unhulþons usiddjedun , ei wesi miþ imma ;
                     fralailot þan ina Iesus qiþands :</p>
               </div>
               <div type="v" n="39">
                  <p>gawandei þuk du garda þeinamma jah usspillo ƕan filu gatawida þus guþ . jah
                     galaiþ and baurg alla merjands ƕan filu gatawida imma Iesus .</p>
               </div>
               <div type="v" n="40">
                  <p>warþ þan , miþþanei gawandida sik Iesus , andnam ina managei ; wesun auk
                     allai beidandans is .</p>
               </div>
               <div type="v" n="41">
                  <p>jah sai , qam wair þizei namo Iaeirus , sah fauramaþleis swnagogais was ,
                     jah driusands faura fotum Iesuis bad ina gaggan in gard seinana ;</p>
               </div>
               <div type="v" n="42">
                  <p>unte dauhtar ainoho was imma swe wintriwe twalibe , jah so swalt . miþþanei
                     þan iddja is , manageins þraihun ina .</p>
               </div>
               <div type="v" n="43">
                  <p>jah qino wisandei in runa bloþis jera twalif , soei in lekjans fraqam
                     allamma aigina seinamma , jah ni mahta was fram ainomehun galeikinon ,</p>
               </div>
               <div type="v" n="44">
                  <p>atgaggandei du aftaro attaitok skauta wastjos is , jah suns gastoþ sa runs
                     bloþis izos .</p>
               </div>
               <div type="v" n="45">
                  <p>jah qaþ Iesus : ƕas sa tekands mis ? laugnjandam þan allaim qaþ Paitrus jah
                     þai miþ imma : talzjand , manageins biƕairband þuk jah þreihand , jah qiþis :
                     ƕas sa tekands mis ?</p>
               </div>
               <div type="v" n="46">
                  <p>þaruh is qaþ : taitok mis sums ; ik auk ufkunþa maht usgaggandein af mis
                     .</p>
               </div>
               <div type="v" n="47">
                  <p>gasaiƕandei þan so qino þatei ni galaugnida , reirandei qam jah
                     atdriusandei du imma , in þizei attaitok imma , gataih imma in andwairþja
                     allaizos manageins jah ƕaiwa gahailnoda suns .</p>
               </div>
               <div type="v" n="48">
                  <p>iþ Iesus qaþ du izai : þrafstei þuk , dauhtar : galaubeins þeina ganasida
                     þuk ; gagg in gawairþja .</p>
               </div>
               <div type="v" n="49">
                  <p>nauhþan imma rodjandin gaggiþ sums manne fram þis fauramaþleis swnagogais ,
                     qiþands du imma þatei gadauþnoda dauhtar þeina ; ni draibei þana laisari
                     .</p>
               </div>
               <div type="v" n="50">
                  <p>iþ is gahausjands andhof imma qiþands : ni faurhtei ; þatainei galaubei ,
                     jah ganasjada .</p>
               </div>
               <div type="v" n="51">
                  <p>qimands þan in garda ni fralailot ainohun inngaggan , alja Paitru jah
                     Iakobu jah Iohannen jah þana attan þizos maujos jah aiþein .</p>
               </div>
               <div type="v" n="52">
                  <p>gaigrotun þan allai jah faiflokun þo . þaruh qaþ : ni gretiþ , unte ni
                     gaswalt , ak slepiþ .</p>
               </div>
               <div type="v" n="53">
                  <p>jah bihlohun ina gasaiƕandans þatei gaswalt .</p>
               </div>
               <div type="v" n="54">
                  <p>þanuh is usdreibands allans ut jah fairgreipands handu izos wopida qiþands
                     : mawi , urreis !</p>
               </div>
               <div type="v" n="55">
                  <p>jah gawandida ahman izos , jah ustoþ suns . jah anabaud izai giban mat
                     .</p>
               </div>
               <div type="v" n="56">
                  <p>jah usgeisnodedun fadrein izos ; iþ is faurbaud im ei mann ni qiþeina þata
                     waurþano .</p>
               </div>
            </div>
            <div type="ch" n="9">
               <div type="v" n="1">
                  <p>Gahaitands þan þans twalif apaustauluns atgaf im maht jah waldufni ufar
                     allaim unhulþom jah sauhtins gahailjan .</p>
               </div>
               <div type="v" n="2">
                  <p>jah insandida ins merjan þiudangardja gudis jah gahailjan allans þans
                     unhailans .</p>
               </div>
               <div type="v" n="3">
                  <p>jah qaþ du im : ni waiht nimaiþ in wig ; nih waluns nih matibalg nih hlaib
                     nih skattans , nih þan tweihnos paidos haban .</p>
               </div>
               <div type="v" n="4">
                  <p>jah in þanei gard gaggaiþ , þar saljiþ jah þaþroh usgaggaiþ .</p>
               </div>
               <div type="v" n="5">
                  <p>jah swa managai swe ni andnimaina izwis , usgaggandans us þizai baurg
                     jainai jah mulda af fotum izwaraim afhrisjaiþ du weitwodiþai ana ins .</p>
               </div>
               <div type="v" n="6">
                  <p>usgaggandans þan þairhiddjedun and haimos wailamerjandans jah leikinondans
                     and all .</p>
               </div>
               <div type="v" n="7">
                  <p>gahausida þan Herodis sa taitrarkes þo waurþanona fram imma alla jah þahta
                     , unte qeþun sumai þatei Iohannes urrais us dauþaim .</p>
               </div>
               <div type="v" n="8">
                  <p>sumai þan qeþun þatei Helias ataugida sik ; sumaiuþ~þan þatei praufetus
                     sums þize airizane usstoþ .</p>
               </div>
               <div type="v" n="9">
                  <p>jah qaþ Herodes : Iohannau ik haubiþ afmaimait , iþ ƕas ist sa , bi þanei
                     ik hausja swaleik ? jah sokida ina gasaiƕan .</p>
               </div>
               <div type="v" n="10">
                  <p>jah gawandjandans sik apaustauleis usspillodedun imma , swa filu swe
                     gatawidedun . jah andnimands ins afiddja sundro ana staþ auþjana baurgs
                     namnidaizos Baidsaiïdan .</p>
               </div>
               <div type="v" n="11">
                  <p>iþ þos manageins finþandeins laistidedun afar imma , jah andnimands ins
                     rodida du im þo bi þiudangardja gudis jah þans þarbans leikinassaus gahailida
                     .</p>
               </div>
               <div type="v" n="12">
                  <p>þanuh dags juþan dugann hneiwan . atgaggandans þan du imma þai twalif qeþun
                     du imma : fralet þo managein , ei galeiþandans in þos bisunjane haimos jah
                     weihsa saljaina jah bugjaina sis matins , unte her in auþjamma stada sium
                     .</p>
               </div>
               <div type="v" n="13">
                  <p>þanuh qaþ du im : gibiþ im jus matjan . iþ eis qeþun du imma : nist hindar
                     uns maizo fimf hlaibam , jah fiskos twai , niba þau þatei weis gaggandans
                     bugjaima allai þizai manaseidai matins .</p>
               </div>
               <div type="v" n="14">
                  <p>wesun auk swe fimf þusundjos waire . qaþ þan du siponjam seinaim :
                     gawaurkeiþ im anakumbjan kubituns , ana ƕarjanoh fimf tiguns .</p>
               </div>
               <div type="v" n="15">
                  <p>jah gatawidedun swa jah gatawidedun anakumbjan allans .</p>
               </div>
               <div type="v" n="16">
                  <p>nimands þan þans fimf hlaibans jah twans fiskans , insaiƕands du himina
                     gaþiuþida ins jah gabrak jah gaf siponjam du faurlagjan þizai managein
                     .</p>
               </div>
               <div type="v" n="17">
                  <p>jah matidedun jah sadai waurþun allai ; jah ushafan warþ , þatei aflifnoda
                     im gabruko , tainjons twalif .</p>
               </div>
               <div type="v" n="18">
                  <p>jah warþ , miþþanei was is bidjands sundro , gamotidedun imma siponjos is ,
                     jah frah ins qiþands : ƕana mik qiþand wisan þos manageins ?</p>
               </div>
               <div type="v" n="19">
                  <p>iþ eis andhafjandans qeþun : Iohannen þana daupjand , anþarai þan Heleian ,
                     sumai þan þatei praufetus sums þize airizane usstoþ .</p>
               </div>
               <div type="v" n="20">
                  <p>qaþ þan du im : aþþan jus ƕana mik qiþiþ wisan ? andhafjands þan Paitrus
                     qaþ : þu is Xristus , sunus gudis .</p>
               </div>
               <div type="v" n="21">
                  <p>iþ is þan gaƕotjands im faurbauþ ei mann ni qiþeina þata ;</p>
               </div>
               <div type="v" n="22">
                  <p>qiþands þatei skal sunus mans manag winnan jah uskusans fram sinistam
                     wairþan jah gudjam jah bokarjam jah usqiman jah þridjin daga urreisan .</p>
               </div>
               <div type="v" n="23">
                  <p>qaþ þan du allaim : jabai ƕas wili afar mis gaggan , afaikai sik silban jah
                     nimai galgan seinana dag ƕanoh jah laistjai mik .</p>
               </div>
               <div type="v" n="24">
                  <p>saei allis wili saiwala seina nasjan , fraqisteiþ izai ; aþþan saei
                     fraqisteiþ saiwalai seinai in meina , ganasjiþ þo .</p>
               </div>
               <div type="v" n="25">
                  <p>ƕo allis þaurfte gataujiþ sis manna , gageigands þo manased alla , iþ sis
                     silbin fraqistjands aiþþau gasleiþjands ?</p>
               </div>
               <div type="v" n="26">
                  <p>saei allis skamaiþ sik meina aiþþau meinaize waurde , þizuh sunus mans
                     skamaid sik , biþe qimiþ in wulþu seinamma jah attins jah þize weihane aggele
                     .</p>
               </div>
               <div type="v" n="27">
                  <p>qiþuh þan izwis sunja : sind sumai þize her standandane , þaiei ni kausjand
                     dauþau , unte gasaiƕand þiudinassau gudis .</p>
               </div>
               <div type="v" n="28">
                  <p>waurþun þan afar þo waurda swe dagos ahtau , ganimands Paitru jah Iakobu
                     jah Iohannen usiddja in fairguni bidjan .</p>
               </div>
               <div type="v" n="29">
                  <p>jah warþ , miþþanei baþ is , siuns andwairþjis is anþara jah gawaseins is
                     ƕeita skeinandei .</p>
               </div>
               <div type="v" n="30">
                  <p>jah sai , wairos twai miþrodidedun imma , þaiei wesun Moses jah Helias
                     ;</p>
               </div>
               <div type="v" n="31">
                  <p>þai gasaiƕanans in wulþau qeþun urruns is , þoei skulda usfulljan in
                     Iairusalem .</p>
               </div>
               <div type="v" n="32">
                  <p>iþ Paitrus jah þai miþ imma wesun kauridai slepa : gawaknandans þan gaseƕun
                     wulþu is jah þans twans wairans þans miþstandandans imma .</p>
               </div>
               <div type="v" n="33">
                  <p>jah warþ , miþþanei afskaiskaidun sik af imma , qaþ Paitrus du Iesua :
                     talzjand , god ist unsis her wisan , jah gawaurkjaima hleiþros þrins , aina þus
                     jah aina Mose jah aina Helijin , ni witands ƕa qiþiþ .</p>
               </div>
               <div type="v" n="34">
                  <p>þata þan imma qiþandin warþ milhma jah ufarskadwida ins ; faurhtidedun þan
                     in þammei jainai qemun in þamma milhmin .</p>
               </div>
               <div type="v" n="35">
                  <p>jah stibna warþ us þamma milhmin qiþandei : sa ist sunus meins sa liuba ,
                     þamma hausjaiþ .</p>
               </div>
               <div type="v" n="36">
                  <p>jah miþþanei warþ so stibna , bigitans warþ Iesus ains . jah eis þahaidedun
                     jah mann ni gataihun in jainaim dagam ni waiht þizei gaseƕun .</p>
               </div>
               <div type="v" n="37">
                  <p>warþ þan in þamma afardaga , dalaþ atgaggandam im af fairgunja , gamotida
                     imma manageins filu .</p>
               </div>
               <div type="v" n="38">
                  <p>jah sai , manna us þizai managein ufwopida qiþands : laisari , bidja þuk
                     insaiƕan du sunu meinamma , unte ainaha mis ist .</p>
               </div>
               <div type="v" n="39">
                  <p>jah sai , ahma nimiþ ina unhrains jah anaks hropeiþ jah tahjiþ ina miþ
                     ƕaþon jah halisaiw aflinniþ af imma gabrikands ina .</p>
               </div>
               <div type="v" n="40">
                  <p>jah baþ siponjans þeinans ei usdribeina imma , jah ni mahtedun .</p>
               </div>
               <div type="v" n="41">
                  <p>andhafjands þan Iesus qaþ : o kuni ungalaubjando jah inwindo , und ƕa siau
                     at izwis jah þulau izwis ? attiuh þana sunu þeinana hidrei .</p>
               </div>
               <div type="v" n="42">
                  <p>þaruh nauhþan duatgaggandin imma , gabrak ina sa unhulþa jah tahida .
                     gaƕotida þan Iesus ahmin þamma unhrainjin jah gahailida þana magu jah atgaf ina
                     attin is .</p>
               </div>
               <div type="v" n="43">
                  <p>usfilmans þan waurþun allai ana þizai mikilein gudis . at allaim þan
                     sildaleikjandam bi alla þoei gatawida Iesus qaþ Paitrus : frauja , duƕe weis ni
                     mahtedum usdreiban þamma ? iþ Iesus qaþ : þata kuni ni usgaggiþ , nibai in
                     bidom jah in fastubnja . qaþ þan du siponjam seinaim :</p>
               </div>
               <div type="v" n="44">
                  <p>lagjiþ jus in ausona izwara þo waurda , unte sunus mans skulds ist atgiban
                     in handuns manne .</p>
               </div>
               <div type="v" n="45">
                  <p>iþ eis ni froþun þamma waurda , jah was gahuliþ faura im , ei ni froþeina
                     imma ; jah ohtedun fraihnan ina bi þata waurd .</p>
               </div>
               <div type="v" n="46">
                  <p>galaiþ þan mitons in ins , þata ƕarjis þau ize maists wesi .</p>
               </div>
               <div type="v" n="47">
                  <p>iþ Iesus gasaiƕands þo miton hairtins ize , fairgreipands barn gasatida
                     faura sis</p>
               </div>
               <div type="v" n="48">
                  <p>jah qaþ du im : saƕazuh saei andnimiþ þata barn ana namin meinamma , mik
                     andnimiþ ; jah saƕazuh saei mik andnimiþ , andnimiþ þana sandjandan mik ; unte
                     sa minnista wisands in allaim izwis , sa wairþiþ mikils .</p>
               </div>
               <div type="v" n="49">
                  <p>andhafjands þan Iohannes qaþ : talzjand , gaseƕum sumana ana þeinamma namin
                     usdreibandan unhulþons jah waridedun imma , unte ni laisteiþ miþ unsis
                     .</p>
               </div>
               <div type="v" n="50">
                  <p>jah qaþ du im Iesus : ni warjiþ , unte saei nist wiþra izwis , faur izwis
                     ist . ni ainshun auk ist manne , saei ni gawaurkjai maht in namin meinamma
                     .</p>
               </div>
               <div type="v" n="51">
                  <p>warþ þan in þammei usfulnodedun dagos andanumtais is , jah is andwairþi
                     seinata gatulgida du gaggan in Iairusalem .</p>
               </div>
               <div type="v" n="52">
                  <p>jah insandida airuns faura sis , jah gaggandans galiþun in haim Samareite ,
                     swe manwjan imma .</p>
               </div>
               <div type="v" n="53">
                  <p>jah ni andnemun ina , unte andwairþi is was gaggando du Iairusalem
                     .</p>
               </div>
               <div type="v" n="54">
                  <p>gasaiƕandans þan siponjos is Iakobus jah Iohannes qeþun : frauja , wileizu
                     ei qiþaima , fon atgaggai us himina jah fraqimai im , swe jah Heleias gatawida
                     ?</p>
               </div>
               <div type="v" n="55">
                  <p>gawandjands þan gasok im jah qaþ du im : niu wituþ ƕis ahmane sijuþ
                     ?</p>
               </div>
               <div type="v" n="56">
                  <p>unte sunus mans ni qam saiwalom qistjan , ak nasjan . jah iddjedun in
                     anþara haim .</p>
               </div>
               <div type="v" n="57">
                  <p>warþ þan gaggandam im in wiga qaþ sums du imma : laistja þuk þisƕaduh þadei
                     gaggis , frauja .</p>
               </div>
               <div type="v" n="58">
                  <p>jah qaþ du imma Iesus : fauhons grobos aigun jah fuglos himinis sitlans ;
                     iþ sunus mans ni habaiþ ƕar haubiþ galagjai .</p>
               </div>
               <div type="v" n="59">
                  <p>qaþ þan du anþaramma : laistei mik ; iþ is qaþ : frauja , uslaubei mis
                     galeiþan faurþis jah usfilhan attan meinana .</p>
               </div>
               <div type="v" n="60">
                  <p>qaþ þan du imma Iesus : let þans dauþans usfilhan seinans nawins : iþ þu
                     gagg jah gaspillo þiudangardja gudis .</p>
               </div>
               <div type="v" n="61">
                  <p>qaþ þan jah anþar : laistja þuk , frauja ; iþ faurþis uslaubei mis andqiþan
                     þaim þaiei sind in garda meinamma .</p>
               </div>
               <div type="v" n="62">
                  <p>qaþ þan du imma Iesus : ni manna uslagjands handu seina ana hohan jah
                     saiƕands aftra , gatils ist in þiudangardja gudis .</p>
               </div>
            </div>
            <div type="ch" n="10">
               <div type="v" n="1">
                  <p>Afaruþ~þan þata ustaiknida frauja jah anþarans sibuntehund jah insandida
                     ins twans ƕanzuh faura andwairþja seinamma in all baurge jah stade , þadei
                     munaida is gaggan .</p>
               </div>
               <div type="v" n="2">
                  <p>qaþuh þan du im : asans managa , iþ waurstwjans fawai ; bidjiþ nu fraujan
                     asanais ei ussatjai waurstwjans in þo asan seina .</p>
               </div>
               <div type="v" n="3">
                  <p>gaggiþ , sai ik insandja izwis swe lamba in midumai wulfe .</p>
               </div>
               <div type="v" n="4">
                  <p>ni bairaiþ pugg nih matibalg nih gaskohi ; ni mannanhun bi wig goljaiþ
                     .</p>
               </div>
               <div type="v" n="5">
                  <p>in þane gardei inngaggaiþ , frumist qiþaiþ : gawairþi þamma garda .</p>
               </div>
               <div type="v" n="6">
                  <p>jah jabai sijai jainar sunus gawairþjis , gaƕeilaiþ sik ana imma gawairþi
                     izwar ; iþ jabai ni , du izwis gawandjai .</p>
               </div>
               <div type="v" n="7">
                  <p>inuh þan þamma garda wisaiþ matjandans jah driggkandans þo at im ; wairþs
                     auk ist waurstwja mizdons seinaizos . ni faraiþ us garda in gard .</p>
               </div>
               <div type="v" n="8">
                  <p>jah in þoei baurge gaggaiþ jah andnimaina izwis , matjaiþ þata faurlagido
                     izwis .</p>
               </div>
               <div type="v" n="9">
                  <p>jah lekinoþ þans in izai siukans jah qiþiþ du im : atneƕida ana izwis
                     þiudangardi gudis .</p>
               </div>
               <div type="v" n="10">
                  <p>iþ in þoei baurge inngaggaiþ jah ni andnimaina izwis , usgaggandans ana
                     fauradaurja izos qiþaiþ :</p>
               </div>
               <div type="v" n="11">
                  <p>jah stubju þana gahaftnandan unsis us þizai baurg izwarai ana fotuns
                     unsarans afhrisjam izwis ; sweþauh þata witeiþ þatei atneƕida sik ana izwis
                     þiudangardi gudis .</p>
               </div>
               <div type="v" n="12">
                  <p>qiþa izwis þatei Saudaumjam in jainamma daga sutizo wairþiþ þau þizai baurg
                     jainai .</p>
               </div>
               <div type="v" n="13">
                  <p>wai þus Kaurazein , wai þus Baiþsaïdan ! Unte iþ in Twrai jah Seidonai
                     waurþeina mahteis þozei waurþun in izwis , airis þau in sakkum jah azgon
                     sitandeins gaïdreigodedeina .</p>
               </div>
               <div type="v" n="14">
                  <p>sweþauh Twrai jah Seidonai sutizo wairþiþ in daga stauos þau izwis
                     .</p>
               </div>
               <div type="v" n="15">
                  <p>jah þu Kafarnaum , þu und himin ushauhido , und halja gadrausjaza .</p>
               </div>
               <div type="v" n="16">
                  <p>saei hauseiþ izwis , mis hauseiþ , jah saei ufbrikiþ izwis , mis ufbrikiþ ;
                     iþ saei ufbrikiþ mis , ufbrikiþ þamma sandjandin mik .</p>
               </div>
               <div type="v" n="17">
                  <p>gawandidedun þan sik þai sibuntehund miþ fahedai qiþandans : frauja , jah
                     unhulþons ufhausjand unsis in namin þeinamma .</p>
               </div>
               <div type="v" n="18">
                  <p>qaþ þan du im : gasaƕ Satanan swe lauhmunja driusandan us himina .</p>
               </div>
               <div type="v" n="19">
                  <p>sai , atgaf izwis waldufni trudan ufaro waurme jah skaurpjono jah ana allai
                     mahtai fijandis , jah waihte ainohun izwis ni gaskaþjiþ .</p>
               </div>
               <div type="v" n="20">
                  <p>sweþauh þamma ni faginoþ , ei þai ahmans izwis ufhausjand : iþ faginod in
                     þammei namna izwara gamelida sind in himinam .</p>
               </div>
               <div type="v" n="21">
                  <p>inuh þizai ƕeilai swegnida ahmin Iesus jah qaþ : andhaita þus , atta ,
                     frauja himinis jah airþos , unte affalht þo faura snutraim jah frodaim jah
                     andhulides þo niuklahaim . Jai , atta , unte swa warþ galeikaiþ in andwairþja
                     þeinamma . jah gawandiþs du siponjam seinaim qaþ :</p>
               </div>
               <div type="v" n="22">
                  <p>all mis atgiban ist fram attin meinamma , jah ni ƕashun kann ƕas ist sunus
                     , alja atta , jah ƕas ist atta , alja sunus , jah þammei wili sunus andhuljan
                     .</p>
               </div>
               <div type="v" n="23">
                  <p>jah gawandiþs du siponjam seinaim sundro qaþ : audaga augona , þoei saiƕand
                     þoei jus saiƕiþ .</p>
               </div>
               <div type="v" n="24">
                  <p>qiþa auk izwis þatei managai praufeteis jah þiudanos wildedun saiƕan þatei
                     jus saiƕiþ jah ni gaseƕun , jah hausjan þatei jus gahauseiþ jah ni gahausidedun
                     .</p>
               </div>
               <div type="v" n="25">
                  <p>jah sai , witodafasteis sums ustoþ fraisands ina jah qiþands : laisari , ƕa
                     taujands libainais aiweinons arbja wairþa ?</p>
               </div>
               <div type="v" n="26">
                  <p>þaruh qaþ du imma : in witoda ƕa gameliþ ist ? ƕaiwa ussiggwis ?</p>
               </div>
               <div type="v" n="27">
                  <p>iþ is andhafjands qaþ : frijos fraujan guþ þeinana us allamma hairtin
                     þeinamma jah us allai saiwalai þeinai jah us allai mahtai þeinai jah us allai
                     gahugdai þeinai , jah neƕundjan þeinana swe þuk silban .</p>
               </div>
               <div type="v" n="28">
                  <p>þanuh qaþ du imma : raihtaba andhoft ; þata tawei jah libais .</p>
               </div>
               <div type="v" n="29">
                  <p>iþ is wiljands uswaurhtana sik domjan qaþ du Iesua : an ƕas ist mis
                     neƕundja ?</p>
               </div>
               <div type="v" n="30">
                  <p>andhafjands þan Iesus qaþ : manna sums galaiþ af Iairusalem in Iaireikon
                     jah in waidedjans frarann , þaiei jah biraubodedun ina jah banjos
                     analagjandans</p>
               </div>
            </div>
            <div type="ch" n="14">
               <div type="v" n="9">
                  <p>þana aftumistan haban staþ .</p>
               </div>
               <div type="v" n="10">
                  <p>ak þan haitaizau , atgaggands anakumbei ana þamma aftumistin stada , ei
                     biþe qimai saei haihait þuk , qiþai du þus : frijond , usgagg hauhis . þanuh
                     ist þus hauhiþa faura þaim miþanakumbjandam þus .</p>
               </div>
               <div type="v" n="11">
                  <p>unte ƕazuh saei hauheiþ sik silba , gahnaiwjada , jah saei hnaiweiþ sik
                     silban , ushauhjada .</p>
               </div>
               <div type="v" n="12">
                  <p>qaþuþ~þan jah þamma haitandin sik : þan waurkjais undaurnimat aiþþau
                     nahtamat , ni haitais frijonds þeinans nih broþruns þeinans nih niþjans þeinans
                     nih garaznans gabeigans , ibai aufto jah eis aftra haitaina þuk jah wairþiþ þus
                     usguldan ;</p>
               </div>
               <div type="v" n="13">
                  <p>ak þan waurkjais dauht , hait unledans , gamaidans , haltans , blindans
                     .</p>
               </div>
               <div type="v" n="14">
                  <p>jah audags wairþis , unte eis ni haband usgildan þus ; usgildada auk þus in
                     ustassai þize uswaurhtane .</p>
               </div>
               <div type="v" n="15">
                  <p>gahausjands þan sums þizei anakumbjandane þata qaþ du imma : audags saei
                     matjiþ hlaif in þiudangardjai gudis .</p>
               </div>
               <div type="v" n="16">
                  <p>þaruh qaþ imma frauja : manna sums gawaurhta nahtamat mikilana jah haihait
                     managans .</p>
               </div>
               <div type="v" n="17">
                  <p>jah insandida skalk seinana ƕeilai nahtamatis qiþan þaim haitanam : gaggiþ
                     , unte ju manwu ist allata .</p>
               </div>
               <div type="v" n="18">
                  <p>jah dugunnun suns faurqiþan allai . sa frumista qaþ : land bauhta jah þarf
                     galeiþan jah saiƕan þata ; bidja þuk , habai mik faurqiþanana .</p>
               </div>
               <div type="v" n="19">
                  <p>jah anþar qaþ : juka auhsne usbauhta fimf jah gagga kausjan þans ; bidja
                     þuk , habai mik faurqiþanana .</p>
               </div>
               <div type="v" n="20">
                  <p>jah sums qaþ : qen liugaida jah duþe ni mag qiman .</p>
               </div>
               <div type="v" n="21">
                  <p>jah qimands sa skalks gataih fraujin seinamma þata . þanuh þwairhs sa
                     gardawaldands qaþ du skalka seinamma : usgagg sprauto in gatwons jah staigos
                     baurgs jah unledans jah gamaidans jah blindans jah haltans attiuh hidre
                     .</p>
               </div>
               <div type="v" n="22">
                  <p>jah qaþ sa skalks : frauja , warþ swe anabaust , jah nauh stads ist
                     .</p>
               </div>
               <div type="v" n="23">
                  <p>jah qaþ sa frauja du þamma skalka : usgagg and wigans jah faþos jah nauþei
                     innatgaggan , ei usfulnai gards meins .</p>
               </div>
               <div type="v" n="24">
                  <p>qiþa allis izwis þatei ni ainshun manne jainaize þize faura haitanane
                     kauseiþ þis nahtamatis meinis .</p>
               </div>
               <div type="v" n="25">
                  <p>miþiddjedun þan imma hiuhmans managai , jah gawandjands sik qaþ du im
                     :</p>
               </div>
               <div type="v" n="26">
                  <p>jabai ƕas gaggiþ du mis jah ni fijaiþ attan seinana jah aiþein jah qen jah
                     barna jah broþruns jah swistruns , nauhuþ~þan seina silbins saiwala , ni mag
                     meins siponeis wisan .</p>
               </div>
               <div type="v" n="27">
                  <p>jah saei ni bairiþ galgan seinana jah gaggai afar mis , ni mag wisan meins
                     siponeis .</p>
               </div>
               <div type="v" n="28">
                  <p>izwara ƕas raihtis wiljands kelikn timbrjan , niu frumist gasitands rahneiþ
                     manwiþo habaiu þo du ustiuhan ;</p>
               </div>
               <div type="v" n="29">
                  <p>ibai aufto , biþe gasatidedi grunduwaddju jah ni mahtedi ustiuhan , allai
                     þai gasaiƕandans duginnaina bilaikan ina ,</p>
               </div>
               <div type="v" n="30">
                  <p>qiþandans þatei sa manna dustodida timbrjan jah ni mahta ustiuhan .</p>
               </div>
               <div type="v" n="31">
                  <p>aiþþau ƕas þiudans gaggands stigqan wiþra anþarana þiudan du wigan ina ,
                     niu gasitands faurþis þankeiþ , siaiu mahteigs miþ taihun þusundjom gamotjan
                     þamma miþ twaim tigum þusundjo gaggandin ana sik ?</p>
               </div>
               <div type="v" n="32">
                  <p>aiþþau jabai nist mahteigs nauhþanuh fairra imma wisandin insandjands airu
                     bidjiþ gawairþjis .</p>
               </div>
               <div type="v" n="33">
                  <p>swah nu ƕarjizuh izwara saei ni afqiþiþ allamma aigina seinamma , ni mag
                     wisan meins siponeis .</p>
               </div>
               <div type="v" n="34">
                  <p>god salt ; iþ jabai salt baud wairþiþ , ƕe gasupoda ?</p>
               </div>
               <div type="v" n="35">
                  <p>nih du airþai , ni du maihstau fagr ist ; ut uswairpand imma . saei habai
                     ausona gahausjandona , gahausjai .</p>
               </div>
            </div>
            <div type="ch" n="15">
               <div type="v" n="1">
                  <p>Wesunuþ~þan imma neƕjandans sik allai motarjos jah frawaurhtai hausjan imma
                     .</p>
               </div>
               <div type="v" n="2">
                  <p>jah birodidedun Fareisaieis jah bokarjos , qiþandans þatei sa frawaurhtans
                     andnimiþ jah miþmatjiþ im .</p>
               </div>
               <div type="v" n="3">
                  <p>qaþ þan du im þo gajukon qiþands :</p>
               </div>
               <div type="v" n="4">
                  <p>ƕas manna izwara aigands taihuntehund lambe jah fraliusands ainamma þize ,
                     niu bileiþiþ þo niuntehund jah niun ana auþidai jah gaggiþ afar þamma
                     fralusanin , unte bigitiþ þata ?</p>
               </div>
               <div type="v" n="5">
                  <p>Jah bigitands uslagjiþ ana amsans seinans faginonds ,</p>
               </div>
               <div type="v" n="6">
                  <p>jah qimands in garda galaþoþ frijonds jah garaznans qiþands du im : faginoþ
                     miþ mis þammei bigat lamb mein þata fralusano .</p>
               </div>
               <div type="v" n="7">
                  <p>qiþa izwis þatei swa faheds wairþiþ in himina in ainis frawaurhtis
                     idreigondins þau in niuntehundis jah niune garaihtaize þaiei ni þaurbun
                     idreigos .</p>
               </div>
               <div type="v" n="8">
                  <p>aiþþau suma qino drakmans habandei taihun , jabai fraliusiþ drakmin ainamma
                     , niu tandeiþ lukarn jah usbaugeiþ razn jah sokeiþ glaggwaba , unte bigitiþ
                     ?</p>
               </div>
               <div type="v" n="9">
                  <p>jah bigitandei gahaitiþ frijondjos jah garaznons qiþandei : faginoþ miþ mis
                     , unte bigat drakman þammei fralaus .</p>
               </div>
               <div type="v" n="10">
                  <p>swa qiþa izwis , faheds wairþiþ in andwairþja aggele gudis in ainis
                     idreigondins frawaurhtis .</p>
               </div>
               <div type="v" n="11">
                  <p>qaþuþ~þan : manne sums aihta twans sununs .</p>
               </div>
               <div type="v" n="12">
                  <p>jah qaþ sa juhiza ize du attin : atta , gif mis , sei undrinnai mik dail
                     aiginis ; jah disdailida im swes sein .</p>
               </div>
               <div type="v" n="13">
                  <p>jah afar ni managans dagans brahta samana allata sa juhiza sunus jah aflaiþ
                     in land fairra wisando jah jainar distahida þata swes seinata libands
                     usstiuriba .</p>
               </div>
               <div type="v" n="14">
                  <p>biþe þan frawas allamma , warþ huhrus abrs and gawi jainata , jah is dugann
                     alaþarba wairþan .</p>
               </div>
               <div type="v" n="15">
                  <p>jah gaggands gahaftida sik sumamma baurgjane jainis gaujis , jah insandida
                     ina haiþjos seinaizos haldan sweina .</p>
               </div>
               <div type="v" n="16">
                  <p>jah gairnida sad itan haurne , þoei matidedun sweina , jah manna imma ni
                     gaf .</p>
               </div>
               <div type="v" n="17">
                  <p>qimands þan in sis qaþ : ƕan filu asnje attins meinis ufarassau haband
                     hlaibe , iþ ik huhrau fraqistna .</p>
               </div>
               <div type="v" n="18">
                  <p>usstandands gagga du attin meinamma jah qiþa du imma : atta , frawaurhta
                     mis in himin jah in andwairþja þeinamma ;</p>
               </div>
               <div type="v" n="19">
                  <p>ju þanaseiþs ni im wairþs ei haitaidau sunus þeins ; gatawei mik swe ainana
                     asnje þeinaize .</p>
               </div>
               <div type="v" n="20">
                  <p>jah usstandands qam at attin seinamma . nauhþanuh þan fairra wisandan gasaƕ
                     ina atta is jah infeinoda jah þragjands draus ana hals is jah kukida imma
                     .</p>
               </div>
               <div type="v" n="21">
                  <p>jah qaþ imma sa sunus : atta , frawaurhta in himin jah in andwairþja
                     þeinamma , ju þanaseiþs ni im wairþs ei haitaidau sunus þeins .</p>
               </div>
               <div type="v" n="22">
                  <p>qaþ þan sa atta du skalkam seinaim : sprauto bringiþ wastja þo frumiston
                     jah gawasjiþ ina jah gibiþ figgragulþ in handu is jah gaskohi ana fotuns is
                     ;</p>
               </div>
               <div type="v" n="23">
                  <p>jah bringandans stiur þana alidan ufsneiþiþ , jah matjandans wisam waila
                     ;</p>
               </div>
               <div type="v" n="24">
                  <p>unte sa sunus meins dauþs was jah gaqiunoda , jah fralusans was jah
                     bigitans warþ ; jah dugunnun wisan .</p>
               </div>
               <div type="v" n="25">
                  <p>wasuþ~þan sunus is sa alþiza ana akra ; jah qimands atiddja neƕ razn jah
                     gahausida saggwins jah laikins .</p>
               </div>
               <div type="v" n="26">
                  <p>jah athaitands sumana magiwe frahuh ƕa wesi þata .</p>
               </div>
               <div type="v" n="27">
                  <p>þaruh is qaþ du imma þatei broþar þeins qam , jah ufsnaiþ atta þeins stiur
                     þana alidan , unte hailana ina andnam .</p>
               </div>
               <div type="v" n="28">
                  <p>þanuh modags warþ jah ni wilda inngaggan , iþ atta is usgaggands ut bad ina
                     .</p>
               </div>
               <div type="v" n="29">
                  <p>þaruh is andhafjands qaþ du attin : sai , swa filu jere skalkinoda þus jah
                     ni ƕanhun anabusn þeina ufariddja , jah mis ni aiw atgaft gaitein , ei miþ
                     frijondam meinaim biwesjau ;</p>
               </div>
               <div type="v" n="30">
                  <p>iþ þan sa sunus þeins , saei fret þein swes miþ kalkjom , qam , ufsnaist
                     imma stiur þana alidan .</p>
               </div>
               <div type="v" n="31">
                  <p>þaruh qaþ du imma : barnilo , þu sinteino miþ mis wast jah is , jah all
                     þata mein þein ist ;</p>
               </div>
               <div type="v" n="32">
                  <p>waila wisan jah faginon skuld was , unte broþar þeins dauþs was jah
                     gaqiunoda , jah fralusans jah bigitans warþ .</p>
               </div>
            </div>
            <div type="ch" n="16">
               <div type="v" n="1">
                  <p>Qaþuþ~þan du siponjam seinaim : manne sums was gabeigs , saei aihta
                     fauragaggjan , jah sa frawrohiþs warþ du imma ei distahidedi aigin is .</p>
               </div>
               <div type="v" n="2">
                  <p>jah atwopjands ina qaþ du imma : duƕe þata hausja fram þus ? usgif raþjon
                     fauragaggjis þeinis , ni magt auk ju þanamais fauragaggja wisan .</p>
               </div>
               <div type="v" n="3">
                  <p>qaþ þan in sis sa fauragaggja : ƕa taujau , þandei frauja meins afnimiþ
                     fauragaggi af mis ? graban ni mag , bidjan skama mik .</p>
               </div>
               <div type="v" n="4">
                  <p>andþahta mik ƕa taujau , ei þan , biþe afsatjaidau us fauragaggja ,
                     andnimaina mik in gardins seinans .</p>
               </div>
               <div type="v" n="5">
                  <p>jah athaitands ainƕarjanoh faihuskulane fraujins seinis qaþ þamma frumistin
                     : ƕan filu skalt fraujin meinamma ?</p>
               </div>
               <div type="v" n="6">
                  <p>þaruh qaþ : taihuntaihund kase alewis . jah qaþ du imma : nim þus bokos jah
                     gasitands sprauto gamelei fim tiguns .</p>
               </div>
               <div type="v" n="7">
                  <p>þaþroh þan du anþaramma qaþ : aþþan þu , ƕan filu skalt ? iþ is qaþ :
                     taihuntaihund mitade kaurnis . jah qaþ du imma : nim þus bokos jah melei
                     ahtautehund .</p>
               </div>
               <div type="v" n="8">
                  <p>jah hazida sa frauja þana fauragaggjan inwindiþos , unte frodaba gatawida ;
                     unte þai sunjos þis aiwis frodozans sunum liuhadis in kunja seinamma sind
                     .</p>
               </div>
               <div type="v" n="9">
                  <p>jah ik izwis qiþa : taujaiþ izwis frijonds us faihuþraihna inwindiþos , ei
                     þan ufligaiþ , andnimaina izwis in aiweinos hleiþros .</p>
               </div>
               <div type="v" n="10">
                  <p>saei triggws ist in leitilamma jah in managamma triggws ist ; jah sa in
                     leitilamma untriggwa jah in managamma untriggws ist .</p>
               </div>
               <div type="v" n="11">
                  <p>jabai nu in inwindamma faihuþraihna triggwai ni waurþuþ , þata sunjeino ƕas
                     izwis galaubeiþ ?</p>
               </div>
               <div type="v" n="12">
                  <p>jah jabai in þamma framaþjin triggwai ni waurþuþ , þata izwar ƕas izwis
                     gibiþ ?</p>
               </div>
               <div type="v" n="13">
                  <p>ni ainshun þiwe mag twaim fraujam skalkinon ; andizuh ainana fijaiþ jah
                     anþarana frijoþ , aiþþau ainamma andtiloþ , iþ anþaramma frakann ; ni maguþ
                     guda skalkinon jah faihuþraihna .</p>
               </div>
               <div type="v" n="14">
                  <p>gahausidedun þan þo alla jah þai Fareisaieis , faihufrikai wisandans , jah
                     bimampidedun ina .</p>
               </div>
               <div type="v" n="15">
                  <p>jah qaþ du im : jus sijuþ juzei garaihtans domeiþ izwis silbans in
                     andwairþja manne ; iþ guþ kann hairtona izwara , unte þata hauho in mannam
                     andaset in andwairþja gudis .</p>
               </div>
               <div type="v" n="16">
                  <p>witoþ jah praufeteis und Iohannen ; þaþroh þiudangardi gudis wailamerjada
                     jah ƕazuh in izai nauþjada .</p>
               </div>
               <div type="v" n="17">
                  <p>iþ azetizo ist himin jah airþa hindarleiþan þau witodis ainana writ
                     gadriusan .</p>
               </div>
               <div type="v" n="18">
                  <p>ƕazuh sa afletands qen seina jah liugands anþara horinoþ , jah ƕazuh saei
                     afleitana liugaiþ , horinoþ .</p>
               </div>
               <div type="v" n="19">
                  <p>aþþan manne sums was gabigs jah gawasids was paurpaurai jah bwssaun jah
                     waila wisands daga ƕammeh bairhtaba .</p>
               </div>
               <div type="v" n="20">
                  <p>iþ unleds sums was namin haitans Lazarus ; sah atwaurpans was du daura is ,
                     banjo fulls .</p>
               </div>
               <div type="v" n="21">
                  <p>jah gairnida saþ itan drauhsno þizo driusandeino af biuda þis gabeigins ,
                     akei jah hundos atrinnandans bilaigodedun banjos is .</p>
               </div>
               <div type="v" n="22">
                  <p>warþ þan gaswiltan þamma unledin jah briggan fram aggilum in barma
                     Abrahamis ; gaswalt þan jah sa gabeiga jah gafulhans warþ .</p>
               </div>
               <div type="v" n="23">
                  <p>jah in haljai ushafjands augona seina wisands in balweinim gasaƕ þan
                     Abraham fairraþro jah Lazzaru in barmim is .</p>
               </div>
               <div type="v" n="24">
                  <p>jah is ufhropjands</p>
               </div>
            </div>
            <div type="ch" n="17">
               <div type="v" n="3">
                  <p>jabai frawaurkjai broþar þeins , gasak imma ; jah þan jabai idreigo sik ,
                     fraletais imma .</p>
               </div>
               <div type="v" n="4">
                  <p>jah jabai sibun sinþam ana dag frawaurkjai du þus , jah sibun sinþam ana
                     dag gawandjai sik qiþands : idreigo mik , fraletais imma .</p>
               </div>
               <div type="v" n="5">
                  <p>jah qeþun apaustauleis du fraujin : biauk uns galaubein .</p>
               </div>
               <div type="v" n="6">
                  <p>qaþ þan frauja : jabai habaidedeiþ galaubein swe kaurno sinapis , aiþþau
                     jus jabai qiþeiþ du bairabagma þamma : uslausei þuk us waurtim jah ussatei þuk
                     in marein , jah andhausidedi þau izwis .</p>
               </div>
               <div type="v" n="7">
                  <p>ƕas þan izwara skalk aigands arjandan aiþþau haldandan , saei atgaggandin
                     af haiþjai qiþai : suns hindarleiþ anuhkumbei ?</p>
               </div>
               <div type="v" n="8">
                  <p>ak niu qiþiþ du imma : manwei ƕa du naht matjau jah bigaurdans andbahtei
                     mis , unte matja jah drigka , jah biþe gamatjis jah gadrigkais þu ?</p>
               </div>
               <div type="v" n="9">
                  <p>iba þank þu fairhaitis skalka jainamma , unte gatawida þatei anabudan was ?
                     ni man .</p>
               </div>
               <div type="v" n="10">
                  <p>swa jah jus , þan taujaiþ alla þo anabudanona izwis , qiþaiþ þatei skalkos
                     unbrukjai sijum , unte þatei skuldedum taujan gatawidedum .</p>
               </div>
               <div type="v" n="11">
                  <p>jah warþ , miþþanei iddja is in Iairusalem , jah is þairhiddja þairh midja
                     Samarian jah Galeilaian .</p>
               </div>
               <div type="v" n="12">
                  <p>jah inngaggandin imma in suma haimo , gamotidedun imma taihun þrutsfillai
                     mans , þaih gastoþun fairraþro .</p>
               </div>
               <div type="v" n="13">
                  <p>jah silbans ushofon stibna qiþandans : Iesu , talzjand , armai unsis
                     !</p>
               </div>
               <div type="v" n="14">
                  <p>jah gaumjands qaþ du im : gaggandans ataugeiþ izwis gudjam . jah warþ ,
                     miþþanei galiþun , gahrainidai waurþun .</p>
               </div>
               <div type="v" n="15">
                  <p>iþ ains þan ize gaumjands þammei hrains warþ , gawandida sik miþ stibnai
                     mikilai hauhjands guþ</p>
               </div>
               <div type="v" n="16">
                  <p>jah draus ana andawleizn faura fotum is awiliudonds imma ; sah was
                     Samareites .</p>
               </div>
               <div type="v" n="17">
                  <p>andhafjands þan Iesus qaþ : niu taihun þai gahrainidai waurþun ? iþ þai
                     niun ƕar ?</p>
               </div>
               <div type="v" n="18">
                  <p>ni bigitanai waurþun gawandjandans giban wulþu guda , niba sa aljakunja
                     ?</p>
               </div>
               <div type="v" n="19">
                  <p>jah qaþ du imma : usstandands gagg , galaubeins þeina ganasida þuk
                     .</p>
               </div>
               <div type="v" n="20">
                  <p>fraihans þan fram Fareisaium : ƕan qimiþ þiudangardi gudis ? andhof im jah
                     qaþ : ni qimiþ þiudangardi gudis miþ atwitainai ;</p>
               </div>
               <div type="v" n="21">
                  <p>nih qiþand : sai her , aiþþau sai jainar ; sai auk , þiudangardi gudis in
                     izwis ist .</p>
               </div>
               <div type="v" n="22">
                  <p>qaþ þan du siponjam : aþþan qimand dagos , þan gairneiþ ainana þize dage
                     sunaus mans gasaiƕan jah ni gasaiƕiþ .</p>
               </div>
               <div type="v" n="23">
                  <p>jah qiþand izwis : sai her , aiþþau sai jainar ; ni galeiþaiþ nih laistjaiþ
                     .</p>
               </div>
               <div type="v" n="24">
                  <p>swaswe raihtis lauhmoni lauhatjandei us þamma uf himina in þata uf himina
                     skeiniþ , swa wairþiþ sunus mans in daga seinamma .</p>
               </div>
               <div type="v" n="25">
                  <p>aþþan faurþis skal manag gaþulan jah uskiusada fram þamma kunja .</p>
               </div>
               <div type="v" n="26">
                  <p>jah swaswe warþ in dagam Nauelis , swah wairþiþ jah in dagam sunaus mans
                     .</p>
               </div>
               <div type="v" n="27">
                  <p>etun jah drugkun , liugaidedun jah liugaidos wesun , und þanei dag galaiþ
                     Nauel in arka ; jah qam midjasweipains jah fraqistida allans .</p>
               </div>
               <div type="v" n="28">
                  <p>samaleiko jah swe warþ in dagam Lodis ; etun jah drugkun , bauhtedun jah
                     frabauhtedun , satidedun , timridedun ;</p>
               </div>
               <div type="v" n="29">
                  <p>iþ þammei daga usiddja Lod us Saudaumim , rignida swibla jah funin us
                     himina jah fraqistida allaim .</p>
               </div>
               <div type="v" n="30">
                  <p>bi þamma wairþiþ þamma daga , ei sunus mans andhuljada .</p>
               </div>
               <div type="v" n="31">
                  <p>in jainamma daga , saei sijai ana hrota jah kasa is in razna , ni atsteigai
                     dalaþ niman þo ; jah saei ana haiþjai , samaleiko ni gawandjai sik ibukana
                     .</p>
               </div>
               <div type="v" n="32">
                  <p>gamuneiþ qenais Lodis .</p>
               </div>
               <div type="v" n="33">
                  <p>saei sokeiþ saiwala seina ganasjan , fraqisteiþ izai , jah saei fraqisteiþ
                     izai in meina , ganasjiþ þo .</p>
               </div>
               <div type="v" n="34">
                  <p>qiþa izwis þatei þizai naht twai wairþand ana ligra samin , ains usnimada
                     jah anþar bileiþada ;</p>
               </div>
               <div type="v" n="35">
                  <p>twos wairþand malandeins samana , aina usnimada jah anþara bileiþada
                     .</p>
               </div>
               <div type="v" n="37">
                  <p>jah andhafjandans qeþun du imma : ƕar , frauja ? iþ is qaþ im : þarei leik
                     , jaindre galisand sik arans .</p>
               </div>
            </div>
            <div type="ch" n="18">
               <div type="v" n="1">
                  <p>Qaþuþ~þan jah gajukon im du þammei sinteino skulun bidjan jah ni wairþan
                     usgrudjans ,</p>
               </div>
               <div type="v" n="2">
                  <p>qiþands : staua was sums in sumai baurg , guþ ni ogands jah mannan ni
                     aistands .</p>
               </div>
               <div type="v" n="3">
                  <p>wasuþ~þan jah widuwo in þizai baurg jainai jah atiddja du imma qiþandei :
                     fraweit mik ana andastaþja meinamma .</p>
               </div>
               <div type="v" n="4">
                  <p>jah ni wilda laggai ƕeilai . Afaruþ~þan þata qaþ in sis silbin : jabai jah
                     guþ ni og jah mannan ni aista ,</p>
               </div>
               <div type="v" n="5">
                  <p>iþ in þizei usþriutiþ mis so widuwo , fraweita þo , ibai und andi qimandei
                     usagljai mis .</p>
               </div>
               <div type="v" n="6">
                  <p>qaþ þan frauja : hauseiþ ƕa staua inwindiþos qiþiþ .</p>
               </div>
               <div type="v" n="7">
                  <p>iþ guþ niu gawrikai þans gawalidans seinans , þans wopjandans du sis dagam
                     jah nahtam , jah usbeidands ist ana im ?</p>
               </div>
               <div type="v" n="8">
                  <p>aþþan qiþa izwis þatei gawrikiþ ins sprauto . iþ sweþauh sunus mans qimands
                     bi~u~gitai galaubein ana airþai ?</p>
               </div>
               <div type="v" n="9">
                  <p>qaþ þan du sumaim , þaiei silbans trauaidedun sis ei weseina garaihtai jah
                     frakunnandans þaim anþaraim , þo gajukon :</p>
               </div>
               <div type="v" n="10">
                  <p>mans twai usiddjedun in alh bidjan , ains Fareisaius jah anþar motareis
                     .</p>
               </div>
               <div type="v" n="11">
                  <p>sa Fareisaius standands sis þo bad : guþ , awiliudo þus , unte ni im swaswe
                     þai anþarai mans , wilwans , inwindai , horos , aiþþau jah swaswe sa motareis
                     .</p>
               </div>
               <div type="v" n="12">
                  <p>fasta twaim sinþam sabbataus jah afdailja taihundon dail allis þize
                     gastalda .</p>
               </div>
               <div type="v" n="13">
                  <p>jah sa motareis fairraþro standands ni wilda nih augona seina ushafjan du
                     himina , ak sloh in brusts seinos qiþands : guþ , hulþs sijais mis
                     frawaurhtamma .</p>
               </div>
               <div type="v" n="14">
                  <p>qiþa izwis : atiddja sa garaihtoza gataihans du garda seinamma þau raihtis
                     jains ; unte saƕazuh saei hauheiþ sik silba , gahnaiwjada , iþ saei hnaiweiþ
                     sik silba , ushauhjada .</p>
               </div>
               <div type="v" n="15">
                  <p>berun þan du imma barna , ei im attaitoki . gasaiƕandans þan siponjos
                     andbitun ins .</p>
               </div>
               <div type="v" n="16">
                  <p>iþ Iesus athaitands ins qaþ : letiþ þo barna gaggan du mis jah ni warjiþ þo
                     , unte þize swaleikaize ist þiudangardi gudis .</p>
               </div>
               <div type="v" n="17">
                  <p>amen , qiþa izwis , saei ni andnimiþ þiudangardja gudis swe barn , ni qimiþ
                     in izai .</p>
               </div>
               <div type="v" n="18">
                  <p>jah frah ina sums reike qiþands : laisari þiuþeiga , ƕa taujands libainais
                     aiweinons arbja wairþau ?</p>
               </div>
               <div type="v" n="19">
                  <p>qaþ þan du imma Iesus : ƕa mik qiþis þiuþeigana ? ni ainshun þiuþeigs niba
                     ains guþ .</p>
               </div>
               <div type="v" n="20">
                  <p>þos anabusnins kant : ni horinos ; ni maurþrjais ; ni hlifais ; ni
                     galiugaweitwods sijais ; swerai attan þeinana jah aiþein .</p>
               </div>
               <div type="v" n="21">
                  <p>iþ is qaþuh : þata allata gafastaida us jundai meinai .</p>
               </div>
               <div type="v" n="22">
                  <p>gahausjands þan þata Iesus qaþ du imma : nauh ainis þus wan ist : all þatei
                     habais frabugei jah gadailei unledaim , jah habais huzd in himina , jah hiri
                     laistjan mik .</p>
               </div>
               <div type="v" n="23">
                  <p>iþ is gahausjands þata gaurs warþ ; was auk gabeigs filu .</p>
               </div>
               <div type="v" n="24">
                  <p>gasaiƕands þan ina Iesus gaurana waurþanana qaþ : ƕaiwa agluba þai faihu
                     habandans inngaleiþand in þiudangardja gudis !</p>
               </div>
               <div type="v" n="25">
                  <p>raþizo allis ist ulbandau þairh þairko neþlos þairhleiþan þau gabigamma in
                     þiudangardja gudis galeiþan .</p>
               </div>
               <div type="v" n="26">
                  <p>qeþun þan þai gahausjandans : an ƕas mag ganisan ?</p>
               </div>
               <div type="v" n="27">
                  <p>iþ is qaþ : þata unmahteigo at mannam mahteig ist at guda .</p>
               </div>
               <div type="v" n="28">
                  <p>qaþ þan Paitrus : sai , weis aflailotum allata jah laistidedum þuk
                     .</p>
               </div>
               <div type="v" n="29">
                  <p>iþ is qaþuh du im : amen , qiþa izwis þatei ni ainshun ist þize afletandane
                     gard aiþþau fadrein aiþþau broþruns aiþþau qen aiþþau barna in þiudangardjos
                     gudis ,</p>
               </div>
               <div type="v" n="30">
                  <p>saei ni andnimai managfalþ in þamma mela jah in aiwa þamma qimandin libain
                     aiweinon .</p>
               </div>
               <div type="v" n="31">
                  <p>ganimands þan þans ·ib· qaþ du im : sai , usgaggam in Iairusalem , jah
                     ustiuhada all þata gamelido þairh praufetuns bi sunu mans .</p>
               </div>
               <div type="v" n="32">
                  <p>atgibada auk þiudom jah bilaikada jah anamahtjada jah bispeiwada ,</p>
               </div>
               <div type="v" n="33">
                  <p>jah usbliggwandans usqimand imma , jah þridjin daga usstandiþ .</p>
               </div>
               <div type="v" n="34">
                  <p>jah eis ni waihtai þis froþun , jah was þata waurd gafulgin af im , jah ni
                     wissedun þo qiþanona .</p>
               </div>
               <div type="v" n="35">
                  <p>warþ þan , miþþanei neƕa was is Iaireikon , blinda sums sat faur wig du
                     aihtron .</p>
               </div>
               <div type="v" n="36">
                  <p>gahausjands þan managein faurgaggandein frah ƕa wesi þata .</p>
               </div>
               <div type="v" n="37">
                  <p>gataihun þan imma þatei Iesus Nazoraius þairhgaggiþ .</p>
               </div>
               <div type="v" n="38">
                  <p>iþ is ubuhwopida qiþands : Iesu , sunu Daweidis , armai mik !</p>
               </div>
               <div type="v" n="39">
                  <p>jah þai fauragaggandans andbitun ina ei þahaidedi : iþ is und filu mais
                     hropida : sunau Daweidis , armai mik !</p>
               </div>
               <div type="v" n="40">
                  <p>gastandands þan Iesus haihait ina tiuhan du sis . biþe neƕa was þan imma ,
                     frah ina</p>
               </div>
               <div type="v" n="41">
                  <p>qiþands : ƕa þus wileis ei taujau ? iþ is qaþ : frauja , ei ussaiƕau
                     .</p>
               </div>
               <div type="v" n="42">
                  <p>jah Iesus qaþ du imma : ussaiƕ , galaubeins þeina ganasida þuk .</p>
               </div>
               <div type="v" n="43">
                  <p>jah suns ussaƕ jah laistida ina awiliudonds guda . jah alla managei
                     gasaiƕandei gaf hazein guda .</p>
               </div>
            </div>
            <div type="ch" n="19">
               <div type="v" n="1">
                  <p>Jah inngaleiþands þairhlaiþ Iaireikon .</p>
               </div>
               <div type="v" n="2">
                  <p>jah sai , guma namin haitans Zakkaius , sah was fauramaþleis motarje jah
                     was gabigs ,</p>
               </div>
               <div type="v" n="3">
                  <p>jah sokida gasaiƕan Iesu , ƕas wesi , jah ni mahta faura managein , unte
                     wahstau leitils was .</p>
               </div>
               <div type="v" n="4">
                  <p>jah biþragjands faur usstaig ana smakkabagm , ei gaseƕi ina , unte is and
                     þata munaida þairhgaggan .</p>
               </div>
               <div type="v" n="5">
                  <p>jah biþe qam ana þamma stada , insaiƕands iup Iesus gasaƕ ina jah qaþ du
                     imma : Zakkaiu , sniumjands dalaþ atsteig : himma daga auk in garda þeinamma
                     skal ik wisan .</p>
               </div>
               <div type="v" n="6">
                  <p>jah sniumjands atstaig jah andnam ina faginonds .</p>
               </div>
               <div type="v" n="7">
                  <p>jah gasaiƕandans allai birodidedun , qiþandans þatei du frawaurhtis mans
                     galaiþ in gard ussaljan .</p>
               </div>
               <div type="v" n="8">
                  <p>standands þan Zakkaius qaþ du fraujin : sai , halbata aiginis meinis ,
                     frauja , gadailja unledaim , jah jabai ƕis ƕa afholoda , fidurfalþ fragilda
                     .</p>
               </div>
               <div type="v" n="9">
                  <p>qaþ þan du imma Iesus þatei himma daga naseins þamma garda warþ , unte jah
                     sa sunus Abrahamis ist ;</p>
               </div>
               <div type="v" n="10">
                  <p>qam auk sunus mans sokjan jah nasjan þans fralusanans .</p>
               </div>
               <div type="v" n="11">
                  <p>at gahausjandam þan im þata , biaukands qaþ gajukon , bi þatei neƕa
                     Iairusalem was , jah þuhta im ei suns skulda wesi þiudangardi gudis
                     gaswikunþjan .</p>
               </div>
               <div type="v" n="12">
                  <p>qaþ þan : manna sums godakunds gaggida landis franiman sis þiudangardja jah
                     gawandida sik .</p>
               </div>
               <div type="v" n="13">
                  <p>athaitands þan taihun skalkans seinans atgaf im taihun dailos jah qaþ du im
                     : kaupoþ , unte ik qimau .</p>
               </div>
               <div type="v" n="14">
                  <p>iþ baurgjans is fijaidedun ina jah insandidedun airu afar imma qiþandans :
                     ni wileima þana þiudanon ufar unsis .</p>
               </div>
               <div type="v" n="15">
                  <p>jah warþ , biþe atwandida sik aftra , andnimands þiudangardja jah haihait
                     wopjan du sis þans skalkans þaimei atgaf þata silubr , ei gakunnaidedi ƕa
                     ƕarjizuh gawaurhtedi .</p>
               </div>
               <div type="v" n="16">
                  <p>qam þan sa frumista qiþands : frauja , skatts þeins gawaurhta taihun
                     skattans .</p>
               </div>
               <div type="v" n="17">
                  <p>jah qaþ du imma : waila , goda skalk , unte in leitilamma wast triggws ,
                     sijais waldufni habands ufar taihun baurgim .</p>
               </div>
               <div type="v" n="18">
                  <p>jah qam anþar qiþands : frauja , skatts þeins gawaurhta fimf skattans
                     .</p>
               </div>
               <div type="v" n="19">
                  <p>qaþ þan jah du þamma : jah þu sijais ufaro fimf baurgim .</p>
               </div>
               <div type="v" n="20">
                  <p>jah sums qam qiþands : frauja , sai , sa skatts þeins þanei habaida
                     galagidana in fanin ;</p>
               </div>
               <div type="v" n="21">
                  <p>ohta mis auk þuk , unte manna hardus is . nimis þatei ni lagides jah
                     sneiþis þatei ni saisost .</p>
               </div>
               <div type="v" n="22">
                  <p>jah qaþ du imma : us munþa þeinamma stoja þuk , unselja skalk jah lata .
                     wisseis þatei ik manna hardus im , nimands þatei ni lagida jah sneiþands þatei
                     ni saiso ;</p>
               </div>
               <div type="v" n="23">
                  <p>jah duƕe ni atlagides þata silubr mein du skattjam ? jah ik qimands miþ
                     wokra galausidedjau þata .</p>
               </div>
               <div type="v" n="24">
                  <p>jah du þaim faurastandandam qaþ : nimiþ af imma þana skatt jah gibiþ þamma
                     þos taihun dailos habandin .</p>
               </div>
               <div type="v" n="25">
                  <p>jah qeþun du imma : frauja , habaiþ taihun dailos .</p>
               </div>
               <div type="v" n="26">
                  <p>qiþa allis izwis þatei ƕarjammeh habandane gibada , iþ af þamma unhabandin
                     jah þatei habaiþ afnimada af imma .</p>
               </div>
               <div type="v" n="27">
                  <p>aþþan sweþauh fijands meinans jainans , þaiei ni wildedun mik þiudanon ufar
                     sis , briggiþ her jah usqimiþ faura mis .</p>
               </div>
               <div type="v" n="28">
                  <p>jah qiþands þata iddja fram , usgaggands in Iairusaulwma .</p>
               </div>
               <div type="v" n="29">
                  <p>jah warþ , biþe neƕa was Beþsfagein jah Beþanijin , at fairgunja þatei
                     haitada alewjo , insandida twans siponje seinaize</p>
               </div>
               <div type="v" n="30">
                  <p>qiþands : gaggats in þo wiþrawairþon haim , in þizaiei inngaggandans
                     bigitats fulan asilaus gabundanana , ana þammei ni ainshun aiw manne sat ;
                     andbindandans ina attiuhiþ .</p>
               </div>
               <div type="v" n="31">
                  <p>jah jabai ƕas inqis fraihnai : duƕe andbindiþ ? swa qiþaits du imma þatei
                     frauja þis gairneiþ .</p>
               </div>
               <div type="v" n="32">
                  <p>galeiþandans þan þai insandidans bigetun , swaswe qaþ du im .</p>
               </div>
               <div type="v" n="33">
                  <p>andbindandam þan im þana fulan qeþun þai fraujans þis du im : duƕe
                     andbindats þana fulan ?</p>
               </div>
               <div type="v" n="34">
                  <p>iþ eis qeþun : fraujin þaurfts þis ist .</p>
               </div>
               <div type="v" n="35">
                  <p>jah attauhun þana fulan Iesua jah uswairpandans wastjos seinos ana þana
                     fulan ussatidedun Iesu .</p>
               </div>
               <div type="v" n="36">
                  <p>gaggandin þan imma ufstrawidedun wastjom seinaim ana wiga .</p>
               </div>
               <div type="v" n="37">
                  <p>biþe þan is neƕa was , juþan at ibdaljin þis fairgunjis alewabagme ,
                     dugunnun alakjo managei siponje faginondans hazjan guþ stibnai mikilai in
                     allaizo þoze seƕun mahte ,</p>
               </div>
               <div type="v" n="38">
                  <p>qiþandans : þiuþida sa qimanda þiudans in namin fraujins ; gawairþi in
                     himina jah wulþus in hauhistjam .</p>
               </div>
               <div type="v" n="39">
                  <p>jah sumai Fareisaie us þizai managein qeþun du imma : laisari , sak þaim
                     siponjam þeinaim .</p>
               </div>
               <div type="v" n="40">
                  <p>jah andhafjands qaþ du im : qiþa izwis þatei jabai þai slawand , stainos
                     hropjand .</p>
               </div>
               <div type="v" n="41">
                  <p>jah sunsei neƕa was , gasaiƕands þo baurg gaigrot bi þo , qiþands :</p>
               </div>
               <div type="v" n="42">
                  <p>þatei iþ wissedeis jah þu in þamma daga þeinamma þo du gawairþja þeinamma !
                     iþ nu gafulgin ist faura augam þeinaim ,</p>
               </div>
               <div type="v" n="43">
                  <p>þatei qimand dagos ana þus , jah bigraband fijands þeinai grabai þuk jah
                     bistandand þuk jah biwaibjand þuk allaþro .</p>
               </div>
               <div type="v" n="44">
                  <p>jah airþai þuk gaïbnjand jah barna þeina in þus jah ni letand in þus stain
                     ana staina , in þizei ni ufkunþes þata mel niuhseinais þeinaizos .</p>
               </div>
               <div type="v" n="45">
                  <p>jah galeiþands in alh dugann uswairpan þans frabugjandans in izai jah
                     bugjandans ,</p>
               </div>
               <div type="v" n="46">
                  <p>qiþands du im : gameliþ ist þatei gards meins gards bido ist ; iþ jus ina
                     gatawideduþ du filegrja þiube .</p>
               </div>
               <div type="v" n="47">
                  <p>jah was laisjands daga ƕammeh in þizai alh : iþ þai auhmistans gudjans jah
                     bokarjos sokidedun ina usqistjan jah þai frumistans manageins .</p>
               </div>
               <div type="v" n="48">
                  <p>jah ni bigetun ƕa gatawidedeina ; managei auk alakjo hahaida du hausjan
                     imma .</p>
               </div>
            </div>
            <div type="ch" n="20">
               <div type="v" n="1">
                  <p>Jah warþ in sumamma dage jainaize at laisjandin imma þo managein in alh jah
                     wailamerjandin , atstoþun þai gudjans jah bokarjos miþ þaim sinistam</p>
               </div>
               <div type="v" n="2">
                  <p>jah qeþun du imma qiþandans : qiþ unsis , in ƕamma waldufnje þata taujis ,
                     aiþþau ƕas ist saei gaf þus þata waldufni ?</p>
               </div>
               <div type="v" n="3">
                  <p>andhafjands þan qaþ du im : fraihna izwis jah ik ainis waurdis jah qiþiþ
                     mis :</p>
               </div>
               <div type="v" n="4">
                  <p>daupeins Iohannis uzuh himina was þau uzuh mannam ?</p>
               </div>
               <div type="v" n="5">
                  <p>iþ eis þahtedun miþ sis misso qiþandans þatei jabai qiþam : us himina ,
                     qiþiþ : aþþan duƕe ni galaubideduþ imma ?</p>
               </div>
               <div type="v" n="6">
                  <p>iþ jabai qiþam : us mannam , alla so managei stainam afwairpiþ unsis ;
                     triggwaba galaubjand auk allai Iohannen praufetu wisan .</p>
               </div>
               <div type="v" n="7">
                  <p>jah andhofun ei ni wissedeina ƕaþro .</p>
               </div>
               <div type="v" n="8">
                  <p>jah Iesus qaþ im : ni ik izwis qiþa , in ƕamma waldufnje þata tauja
                     .</p>
               </div>
               <div type="v" n="9">
                  <p>dugann þan du managein qiþan þo gajukon : manna ussatida weinagard , jah
                     anafalh ina waurstwjam jah aflaiþ jera ganoha .</p>
               </div>
               <div type="v" n="10">
                  <p>jah in mela insandida du þaim aurtjam skalk , ei akranis þis weinagardis
                     gebeina imma . iþ þai aurtjans usbliggwandans ina insandidedun lausana
                     .</p>
               </div>
               <div type="v" n="11">
                  <p>jah anaaiauk sandjan anþarana skalk ; iþ eis jah jainana bliggwandans jah
                     unswerandans insandidedun lausana .</p>
               </div>
               <div type="v" n="12">
                  <p>jah anaaiauk sandjan þridjan ; iþ eis jah þana gawondondans uswaurpun
                     .</p>
               </div>
               <div type="v" n="13">
                  <p>qaþ þan sa frauja þis weinagardis : ƕa taujau ? sandja sunu meinana þana
                     liuban ; aufto þana gasaiƕandans aistand .</p>
               </div>
               <div type="v" n="14">
                  <p>gasaiƕandans þan ina þai aurtjans þahtedun miþ sis misso qiþandans , sa ist
                     sa arbinumja ; afslaham ina , ei uns wairþai þata arbi .</p>
               </div>
               <div type="v" n="15">
                  <p>jah uswairpandans ina ut us þamma weinagarda usqemun . ƕa nu taujai im
                     frauja þis weinagardis ?</p>
               </div>
               <div type="v" n="16">
                  <p>qimiþ jah usqisteiþ aurtjam þaim jah gibiþ þana weinagard anþaraim .
                     gahausjandans qeþun þan : nis~sijai .</p>
               </div>
               <div type="v" n="17">
                  <p>iþ is insaiƕands du im qaþ : aþþan ƕa ist þata gamelido : stains þammei
                     uskusun timrjans , sah warþ du haubida waihstins ?</p>
               </div>
               <div type="v" n="18">
                  <p>ƕazuh saei driusiþ ana þana stain , gakrotuda ; iþ ana þanei driusiþ ,
                     diswinþeiþ ina .</p>
               </div>
               <div type="v" n="19">
                  <p>jah sokidedun þai bokarjos jah auhumistans gudjans uslagjan ana ina handuns
                     in þizai ƕeilai jah ohtedun þo managein ; froþun auk þatei du im þo gajukon qaþ
                     .</p>
               </div>
               <div type="v" n="20">
                  <p>jah afleiþandans insandidedun ferjans , þans us liutein taiknjandans sik
                     garaihtans wisan , ei gafaifaheina is waurdei jah atgebeina ina reikja jah
                     waldufnja kindinis .</p>
               </div>
               <div type="v" n="21">
                  <p>jah frehun ina qiþandans : laisari , witum þatei raihtaba rodeis jah
                     laiseis jah ni andsaiƕis andwairþi , ak bi sunjai wig gudis laiseis :</p>
               </div>
               <div type="v" n="22">
                  <p>skuldu ist unsis kaisara gild giban þau niu ?</p>
               </div>
               <div type="v" n="23">
                  <p>bisaiƕands þan ize unselein Iesus qaþ du im : ƕa mik fraisiþ ?</p>
               </div>
               <div type="v" n="24">
                  <p>ataugeiþ mis skatt : ƕis habaiþ manleikan jah ufarmeli ? andhafjandans þan
                     qeþun : kaisaris .</p>
               </div>
               <div type="v" n="25">
                  <p>iþ is qaþuh du im : us~nu~gibiþ þo kaisaris kaisara jah þo gudis guda
                     .</p>
               </div>
               <div type="v" n="26">
                  <p>jah ni mahtedun gafahan is waurde in andwairþja manageins jah
                     sildaleikjandans andawaurde is gaþahaidedun .</p>
               </div>
               <div type="v" n="27">
                  <p>du atgaggandans þan sumai Saddukaie , þaiei qiþand usstass ni wisan ,
                     frehun ina</p>
               </div>
               <div type="v" n="28">
                  <p>qiþandans : laisari , Moses gamelida uns , jabai ƕis broþar gadauþnai
                     aigands qen , jah sa unbarnahs gadauþnai , ei nimai broþar is þo qen jah
                     urraisjai fraiw broþr seinamma .</p>
               </div>
               <div type="v" n="29">
                  <p>sibun nu broþrjus wesun , jah sa frumista nimands qen gadauþnoda unbarnahs
                     .</p>
               </div>
               <div type="v" n="30">
                  <p>jah nam anþar þo qen , jah sa gaswalt unbarnahs .</p>
               </div>
               <div type="v" n="31">
                  <p>jah þridja nam þo samaleiko ; samaleiko þan jah þai sibun , jah ni biliþun
                     barne jah gaswultun .</p>
               </div>
               <div type="v" n="32">
                  <p>Spedista allaize gadauþnoda jah so qens .</p>
               </div>
               <div type="v" n="33">
                  <p>in þizai usstassai nu , ƕarjis þize wairþiþ qens ? þai auk sibun aihtedun
                     þo du qenai .</p>
               </div>
               <div type="v" n="34">
                  <p>jah andhafjands qaþ du im Iesus : þai sunjus þis aiwis liugand jah liuganda
                     ;</p>
               </div>
               <div type="v" n="35">
                  <p>iþ þaiei wairþai sind jainis aiwis niutan jah usstassais us dauþaim , ni
                     liugand ni liuganda ;</p>
               </div>
               <div type="v" n="36">
                  <p>nih allis gaswiltan þanaseiþs magun , ibnans aggilum auk sind jah sunjus
                     sind gudis , usstassais sunjus wisandans .</p>
               </div>
               <div type="v" n="37">
                  <p>aþþan þatei urreisand dauþans , jah Moses bandwida ana aiƕatundjai , swe
                     qiþiþ : saƕ fraujan guþ Abrahamis jah guþ Isakis jah guþ Iakobis .</p>
               </div>
               <div type="v" n="38">
                  <p>aþþan guþ nist dauþaize , ak qiwaize ; allai auk imma liband .</p>
               </div>
               <div type="v" n="39">
                  <p>andhafjandans þan sumai þize bokarje qeþun : laisari , waila qast .</p>
               </div>
               <div type="v" n="40">
                  <p>niþ~þan þanaseiþs gadaurstedun fraihnan ina ni waihtais .</p>
               </div>
               <div type="v" n="41">
                  <p>qaþ þan du im : ƕaiwa qiþand Xristu sunu Daweidis wisan ?</p>
               </div>
               <div type="v" n="42">
                  <p>jah silba Daweid qiþiþ in bokom psalmono : qaþ frauja du fraujin meinamma :
                     sit af taihswon meinai ,</p>
               </div>
               <div type="v" n="43">
                  <p>unte ik galagja fijands þeinans fotubaurd fotiwe þeinaize .</p>
               </div>
               <div type="v" n="44">
                  <p>Daweid ina fraujan haitiþ , jah ƕaiwa sunus imma ist ?</p>
               </div>
               <div type="v" n="45">
                  <p>at gahausjandein þan allai managein qaþ du siponjam seinaim :</p>
               </div>
               <div type="v" n="46">
                  <p>atsaiƕiþ faura bokarjam þaim wiljandam gaggan in ƕeitaim</p>
               </div>
            </div>
         </div>
         <div type="bk" n="Mk">


            <div type="ch" n="1">
               <div type="v" n="1">
                  <p>Anastodeins aiwaggeljons Iesuis Xristaus sunaus gudis .</p>
               </div>
               <div type="v" n="2">
                  <p>swe gameliþ ist in Esaïin praufetau : sai , ik insandja aggilu meinana
                     faura þus , saei gamanweiþ wig þeinana faura þus .</p>
               </div>
               <div type="v" n="3">
                  <p>Stibna wopjandins in auþidai : manweiþ wig fraujins , raihtos waurkeiþ
                     staigos gudis unsaris .</p>
               </div>
               <div type="v" n="4">
                  <p>was Iohannes daupjands in auþidai jah merjands daupein idreigos du
                     aflageinai frawaurhte .</p>
               </div>
               <div type="v" n="5">
                  <p>jah usiddjedun du imma all Iudaialand jah Iairusaulwmeis , jah daupidai
                     wesun allai in Iaurdane aƕai fram imma , andhaitandans frawaurhtim seinaim
                     .</p>
               </div>
               <div type="v" n="6">
                  <p>wasuþ~þan Iohannes gawasiþs taglam ulbandaus jah gairda filleina bi hup
                     seinana jah matida þramsteins jah miliþ haiþiwisk .</p>
               </div>
               <div type="v" n="7">
                  <p>jah merida qiþands : qimiþ swinþoza mis sa afar mis , þizei ik ni im wairþs
                     anahneiwands andbindan skaudaraip skohe is .</p>
               </div>
               <div type="v" n="8">
                  <p>aþþan ik daupja izwis in watin , iþ is daupeiþ izwis in ahmin weihamma
                     .</p>
               </div>
               <div type="v" n="9">
                  <p>jah warþ in jainaim dagam , qam Iesus fram Nazaraiþ Galeilaias jah daupiþs
                     was fram Iohanne in Iaurdane .</p>
               </div>
               <div type="v" n="10">
                  <p>jah suns usgaggands us þamma watin gasaƕ usluknans himinans jah ahman swe
                     ahak atgaggandan ana ina .</p>
               </div>
               <div type="v" n="11">
                  <p>jah stibna qam us himinam : þu is sunus meins sa liuba , in þuzei waila
                     galeikaida .</p>
               </div>
               <div type="v" n="12">
                  <p>jah suns sai , ahma ina ustauh in auþida .</p>
               </div>
               <div type="v" n="13">
                  <p>jah was in þizai auþidai dage fidwor tiguns fraisans fram Satanin , jah was
                     miþ diuzam , jah aggileis andbahtidedun imma .</p>
               </div>
               <div type="v" n="14">
                  <p>iþ afar þatei atgibans warþ Iohannes , qam Iesus in Galeilaia merjands
                     aiwaggeljon þiudangardjos gudis ,</p>
               </div>
               <div type="v" n="15">
                  <p>qiþands þatei usfullnoda þata mel jah atneƕida sik þiudangardi gudis :
                     idreigoþ jah galaubeiþ in aiwaggeljon .</p>
               </div>
               <div type="v" n="16">
                  <p>jah ƕarbonds faur marein Galeilaias gasaƕ Seimonu jah Andraian broþar is ,
                     þis Seimonis , wairpandans nati in marein ; wesun auk fiskjans .</p>
               </div>
               <div type="v" n="17">
                  <p>jah qaþ im Iesus : hirjats afar mis , jah gatauja igqis wairþan nutans
                     manne .</p>
               </div>
               <div type="v" n="18">
                  <p>jah suns afletandans þo natja seina laistidedun afar imma .</p>
               </div>
               <div type="v" n="19">
                  <p>jah jainþro inngaggands framis leitilata gasaƕ Iakobu þana Zaibaidaiaus jah
                     Iohanne broþar is , jah þans in skipa manwjandans natja .</p>
               </div>
               <div type="v" n="20">
                  <p>jah suns haihait ins . jah afletandans attan seinana Zaibaidaiu in þamma
                     skipa miþ asnjam , galiþun afar imma .</p>
               </div>
               <div type="v" n="21">
                  <p>jah galiþun in Kafarnaum , jah suns sabbato daga galeiþands in swnagogen
                     laisida ins .</p>
               </div>
               <div type="v" n="22">
                  <p>jah usfilmans waurþun ana þizai laiseinai is ; unte was laisjands ins swe
                     waldufni habands jah ni swaswe þai bokarjos .</p>
               </div>
               <div type="v" n="23">
                  <p>jah was in þizai swnagogen ize manna in unhrainjamma ahmin jah
                     ufhropida</p>
               </div>
               <div type="v" n="24">
                  <p>qiþands : fralet , ƕa uns jah þus , Iesu Nazorenai , qamt fraqistjan uns ?
                     kann þuk , ƕas þu is , sa weiha gudis .</p>
               </div>
               <div type="v" n="25">
                  <p>jah andbait ina Iesus qiþands : þahai jah usgagg ut us þamma , ahma
                     unhrainja .</p>
               </div>
               <div type="v" n="26">
                  <p>jah tahida ina ahma sa unhrainja jah hropjands stibnai mikilai usiddja us
                     imma .</p>
               </div>
               <div type="v" n="27">
                  <p>jah afslauþnodedun allai sildaleikjandans , swaei sokidedun miþ sis misso
                     qiþandans : ƕa sijai þata ? ƕo so laiseino so niujo , ei miþ waldufnja jah
                     ahmam þaim unhrainjam anabiudiþ jah ufhausjand imma ?</p>
               </div>
               <div type="v" n="28">
                  <p>usiddja þan meriþa is suns and allans bisitands Galeilaias .</p>
               </div>
               <div type="v" n="29">
                  <p>jah suns us þizai swnagogen usgaggandans qemun in garda Seimonis jah
                     Andraiins miþ Iakobau jah Iohannen .</p>
               </div>
               <div type="v" n="30">
                  <p>iþ swaihro Seimonis lag in brinnon : jah suns qeþun imma bi ija .</p>
               </div>
               <div type="v" n="31">
                  <p>jah duatgaggands urraisida þo undgreipands handu izos , jah aflailot þo so
                     brinno suns , jah andbahtida im .</p>
               </div>
               <div type="v" n="32">
                  <p>andanahtja þan waurþanamma , þan gasaggq sauil , berun du imma allans þans
                     ubil habandans jah unhulþons habandans .</p>
               </div>
               <div type="v" n="33">
                  <p>jah so baurgs alla garunnana was at daura .</p>
               </div>
               <div type="v" n="34">
                  <p>jah gahailida managans ubil habandans missaleikaim sauhtim jah unhulþons
                     managos uswarp jah ni fralailot rodjan þos unhulþons , unte kunþedun ina
                     .</p>
               </div>
               <div type="v" n="35">
                  <p>jah air uhtwon usstandands usiddja jah galaiþ ana auþjana staþ jah jainar
                     baþ .</p>
               </div>
               <div type="v" n="36">
                  <p>jah galaistans waurþun imma Seimon jah þai miþ imma .</p>
               </div>
               <div type="v" n="37">
                  <p>jah bigitandans ina qeþun du imma þatei allai þuk sokjand .</p>
               </div>
               <div type="v" n="38">
                  <p>jah qaþ du im : gaggam du þaim bisunjane haimom jah baurgim , ei jah jainar
                     merjau , unte duþe qam .</p>
               </div>
               <div type="v" n="39">
                  <p>jah was merjands in swnagogim ize and alla Galeilaian jah unhulþons
                     uswairpands .</p>
               </div>
               <div type="v" n="40">
                  <p>jah qam at imma þrutsfill habands , bidjands ina jah kniwam knussjands jah
                     qiþands du imma þatei jabai wileis , magt mik gahrainjan .</p>
               </div>
               <div type="v" n="41">
                  <p>iþ Iesus infeinands , ufrakjands handu seina attaitok imma jah qaþ imma :
                     wiljau , wairþ hrains .</p>
               </div>
               <div type="v" n="42">
                  <p>jah biþe qaþ þata Iesus , suns þata þrutsfill aflaiþ af imma , jah hrains
                     warþ .</p>
               </div>
               <div type="v" n="43">
                  <p>jah gaƕotjands imma suns ussandida ina</p>
               </div>
               <div type="v" n="44">
                  <p>jah qaþ du imma : saiƕ ei mannhun ni qiþais waiht ; ak gagg þuk silban
                     ataugjan gudjin jah atbair fram gahraineinai þeinai þatei anabauþ Moses du
                     weitwodiþai im .</p>
               </div>
               <div type="v" n="45">
                  <p>iþ is usgaggands dugann merjan filu jah usqiþan þata waurd , swaswe is
                     juþan ni mahta andaugjo in baurg galeiþan , ak uta ana auþjaim stadim was ; jah
                     iddjedun du imma allaþro .</p>
               </div>
            </div>
            <div type="ch" n="2">
               <div type="v" n="1">
                  <p>Jah galaiþ aftra in Kafarnaum afar dagans , jah gafrehun þatei in garda ist
                     .</p>
               </div>
               <div type="v" n="2">
                  <p>jah suns gaqemun managai , swaswe juþan ni gamostedun nih at daura , jah
                     rodida im waurd .</p>
               </div>
               <div type="v" n="3">
                  <p>jah qemun at imma usliþan bairandans , hafanana fram fidworim .</p>
               </div>
               <div type="v" n="4">
                  <p>jah ni magandans neƕa qiman imma faura manageim , andhulidedun hrot þarei
                     was Iesus jah usgrabandans insailidedun þata badi jah fralailotun ana þammei
                     lag sa usliþa .</p>
               </div>
               <div type="v" n="5">
                  <p>gasaiƕands þan Iesus galaubein ize qaþ du þamma usliþin : barnilo ,
                     afletanda þus frawaurhteis þeinos .</p>
               </div>
               <div type="v" n="6">
                  <p>wesunuh þan sumai þize bokarje jainar sitandans jah þagkjandans sis in
                     hairtam seinaim :</p>
               </div>
               <div type="v" n="7">
                  <p>ƕa sa swa rodeiþ naiteinins ? ƕas mag afletan frawaurhtins , niba ains guþ
                     ?</p>
               </div>
               <div type="v" n="8">
                  <p>jah suns ufkunnands Iesus ahmin seinamma þatei swa þai mitodedun sis , qaþ
                     du im : duƕe mitoþ þata in hairtam izwaraim ?</p>
               </div>
               <div type="v" n="9">
                  <p>ƕaþar ist azetizo du qiþan þamma usliþin : afletanda þus frawaurhteis
                     þeinos , þau qiþan : urreis jah nim þata badi þeinata jah gagg ?</p>
               </div>
               <div type="v" n="10">
                  <p>aþþan ei witeiþ þatei waldufni habaiþ sunus mans ana airþai afletan
                     frawaurhtins , qaþ du þamma usliþin :</p>
               </div>
               <div type="v" n="11">
                  <p>þus qiþa : urreis nimuh þata badi þein jah gagg du garda þeinamma .</p>
               </div>
               <div type="v" n="12">
                  <p>jah urrais suns jah ushafjands badi usiddja faura andwairþja allaize ,
                     swaswe usgeisnodedun allai jah hauhidedun mikiljandans guþ , qiþandans þatei
                     aiw swa ni gaseƕun .</p>
               </div>
               <div type="v" n="13">
                  <p>jah galaiþ aftra faur marein , jah all manageins iddjedun du imma , jah
                     laisida ins .</p>
               </div>
               <div type="v" n="14">
                  <p>jah ƕarbonds gasaƕ Laiwwi þana Alfaiaus sitandan at motai jah qaþ du imma :
                     gagg afar mis . Jah usstandands iddja afar imma .</p>
               </div>
               <div type="v" n="15">
                  <p>jah warþ , biþe is anakumbida in garda is , jah managai motarjos jah
                     frawaurhtai miþanakumbidedun Iesua jah siponjam is ; wesun auk managai jah
                     iddjedun afar imma .</p>
               </div>
               <div type="v" n="16">
                  <p>jah þai bokarjos jah Fareisaieis gasaiƕandans ina matjandan miþ þaim
                     motarjam jah frawaurhtaim , qeþun du þaim siponjam is : ƕa ist þatei miþ
                     motarjam jah frawaurhtaim matjiþ jah driggkiþ ?</p>
               </div>
               <div type="v" n="17">
                  <p>jah gahausjands Iesus qaþ du im : ni þaurbun swinþai lekeis , ak þai
                     ubilaba habandans ; ni qam laþon uswaurhtans , ak frawaurhtans .</p>
               </div>
               <div type="v" n="18">
                  <p>jah wesun siponjos Iohannis jah Fareisaieis fastandans ; jah atiddjedun jah
                     qeþun du imma : duƕe siponjos Iohannes jah Fareisaieis fastand , iþ þai þeinai
                     siponjos ni fastand ?</p>
               </div>
               <div type="v" n="19">
                  <p>jah qaþ im Iesus : ibai magun sunjus bruþfadis , und þatei miþ im ist
                     bruþfaþs , fastan ? swa lagga ƕeila swe miþ sis haband bruþfad , ni magun
                     fastan .</p>
               </div>
               <div type="v" n="20">
                  <p>aþþan atgaggand dagos þan afnimada af im sa bruþfaþs , jah þan fastand in
                     jainamma daga .</p>
               </div>
               <div type="v" n="21">
                  <p>ni manna plat fanins niujis siujiþ ana snagan fairnjana ; ibai afnimai
                     fullon af þamma sa niuja þamma fairnjin , jah wairsiza gataura wairþiþ
                     .</p>
               </div>
               <div type="v" n="22">
                  <p>ni manna giutiþ wein juggata in balgins fairnjans ; ibai aufto distairai
                     wein þata niujo þans balgins , jah wein usgutniþ , jah þai balgeis fraqistnand
                     ; ak wein juggata in balgins niujans giutand .</p>
               </div>
               <div type="v" n="23">
                  <p>jah warþ þairhgaggan imma sabbato daga þairh atisk , jah dugunnun siponjos
                     is skewjandans raupjan ahsa .</p>
               </div>
               <div type="v" n="24">
                  <p>jah Fareisaieis qeþun du imma : sai , ƕa taujand siponjos þeinai sabbatim
                     þatei ni skuld ist ?</p>
               </div>
               <div type="v" n="25">
                  <p>jah is qaþ du im : niu ussuggwuþ aiw ƕa gatawida Daweid , þan þaurfta jah
                     gredags was , is jah þai miþ imma ?</p>
               </div>
               <div type="v" n="26">
                  <p>ƕaiwa galaiþ in gard gudis uf Abiaþara gudjin jah hlaibans faurlageinais
                     matida , þanzei ni skuld ist matjan niba ainaim gudjam , jah gaf jah þaim miþ
                     sis wisandam ?</p>
               </div>
               <div type="v" n="27">
                  <p>jah qaþ im : sabbato in mans warþ gaskapans , ni manna in sabbato dagis
                     ;</p>
               </div>
               <div type="v" n="28">
                  <p>swaei frauja ist sa sunus mans jah þamma sabbato .</p>
               </div>
            </div>
            <div type="ch" n="3">
               <div type="v" n="1">
                  <p>Jah galaiþ aftra in swnagogen , jah was jainar manna gaþaursana habands
                     handu .</p>
               </div>
               <div type="v" n="2">
                  <p>jah witaidedun imma hailidediu sabbato daga , ei wrohidedeina ina .</p>
               </div>
               <div type="v" n="3">
                  <p>jah qaþ du þamma mann þamma gaþaursana habandin handu : urreis in midumai
                     .</p>
               </div>
               <div type="v" n="4">
                  <p>jah qaþ du im : skuldu ist in sabbatim þiuþ taujan aiþþau unþiuþ taujan ,
                     saiwala nasjan aiþþau usqistjan ? iþ eis þahaidedun .</p>
               </div>
               <div type="v" n="5">
                  <p>jah ussaiƕands ins miþ moda , gaurs in daubiþos hairtins ize qaþ du þamma
                     mann : ufrakei þo handu þeina ! jah ufrakida , jah gastoþ aftra so handus is
                     .</p>
               </div>
               <div type="v" n="6">
                  <p>jah gaggandans þan Fareisaieis sunsaiw miþ þaim Herodianum garuni
                     gatawidedun bi ina , ei imma usqemeina .</p>
               </div>
               <div type="v" n="7">
                  <p>jah Iesus aflaiþ miþ siponjam seinaim du marein , jah filu manageins us
                     Galeilaia laistidedun afar imma ,</p>
               </div>
               <div type="v" n="8">
                  <p>jah us Iudaia jah us Iairusaulwmim jah us Idumaia jah hindana Iaurdanaus ;
                     jah þai bi Twra jah Seidona , manageins filu , gahausjandans ƕan filu is tawida
                     , qemun at imma .</p>
               </div>
               <div type="v" n="9">
                  <p>jah qaþ þaim siponjam seinaim ei skip habaiþ wesi at imma in þizos
                     manageins , ei ni þraiheina ina .</p>
               </div>
               <div type="v" n="10">
                  <p>managans auk gahailida , swaswe drusun ana ina ei imma attaitokeina , jah
                     swa managai swe habaidedun wundufnjos</p>
               </div>
               <div type="v" n="11">
                  <p>jah ahmans unhrainjans , þaih þan ina gaseƕun , drusun du imma jah
                     hropidedun qiþandans þatei þu is sunus gudis .</p>
               </div>
               <div type="v" n="12">
                  <p>jah filu andbait ins ei ina ni gaswikunþidedeina .</p>
               </div>
               <div type="v" n="13">
                  <p>jah ustaig in fairguni jah athaihait þanzei wilda is , jah galiþun du imma
                     .</p>
               </div>
               <div type="v" n="14">
                  <p>jah gawaurhta twalif du wisan miþ sis , jah ei insandidedi ins
                     merjan</p>
               </div>
               <div type="v" n="15">
                  <p>jah haban waldufni du hailjan sauhtins jah uswairpan unhulþons .</p>
               </div>
               <div type="v" n="16">
                  <p>jah gasatida Seimona namo Paitrus ;</p>
               </div>
               <div type="v" n="17">
                  <p>jah Iakobau þamma Zaibaidaiaus jah Iohanne broþr Iakobaus jah gasatida im
                     namna Bauanairgais , þatei ist : sunjus þeiƕons ;</p>
               </div>
               <div type="v" n="18">
                  <p>jah Andraian jah Filippu jah Barþaulaumaiu jah Matþaiu jah Þoman jah Iakobu
                     þana Alfaiaus jah Þaddaiu jah Seimona þana Kananeiten</p>
               </div>
               <div type="v" n="19">
                  <p>jah Iudan Iskarioten , saei jah galewida ina .</p>
               </div>
               <div type="v" n="20">
                  <p>jah atiddjedun in gard , jah gaïddja sik aftra managei , swaswe ni mahtedun
                     nih hlaif matjan .</p>
               </div>
               <div type="v" n="21">
                  <p>jah hausjandans fram imma bokarjos jah anþarai usiddjedun gahaban ina ;
                     qeþun auk þatei usgaisiþs ist .</p>
               </div>
               <div type="v" n="22">
                  <p>jah bokarjos þai af Iairusaulwmai qimandans qeþun þatei Baiailzaibul habaiþ
                     , jah þatei in þamma reikistin unhulþono uswairpiþ þaim unhulþom .</p>
               </div>
               <div type="v" n="23">
                  <p>jah athaitands ins in gajukom qaþ du im : ƕaiwa mag Satanas Satanan
                     uswairpan ?</p>
               </div>
               <div type="v" n="24">
                  <p>jah jabai þiudangardi wiþra sik gadailjada , ni mag standan so þiudangardi
                     jaina .</p>
               </div>
               <div type="v" n="25">
                  <p>jah jabai gards wiþra sik gadailjada , ni mag standan sa gards jains
                     .</p>
               </div>
               <div type="v" n="26">
                  <p>jah jabai Satana usstoþ ana sik silban jah gadailiþs warþ , ni mag
                     gastandan , ak andi habaiþ .</p>
               </div>
               <div type="v" n="27">
                  <p>ni manna mag kasa swinþis galeiþands in gard is wilwan , niba faurþis þana
                     swinþan gabindiþ ; jah þan þana gard is diswilwai .</p>
               </div>
               <div type="v" n="28">
                  <p>amen , qiþa izwis , þatei allata afletada þata frawaurhte sunum manne , jah
                     naiteinos swa managos swaswe wajamerjand ;</p>
               </div>
               <div type="v" n="29">
                  <p>aþþan saei wajamereiþ ahman weihana ni habaiþ fralet aiw , ak skula ist
                     aiweinaizos frawaurhtais .</p>
               </div>
               <div type="v" n="30">
                  <p>unte qeþun : ahman unhrainjana habaiþ .</p>
               </div>
               <div type="v" n="31">
                  <p>jah qemun þan aiþei is jah broþrjus is jah uta standandona insandidedun du
                     imma , haitandona ina .</p>
               </div>
               <div type="v" n="32">
                  <p>jah setun bi ina managei ; qeþun þan du imma : sai , aiþei þeina jah
                     broþrjus þeinai jah swistrjus þeinos uta sokjand þuk .</p>
               </div>
               <div type="v" n="33">
                  <p>jah andhof im qiþands : ƕo ist so aiþei meina aiþþau þai broþrjus meinai
                     ?</p>
               </div>
               <div type="v" n="34">
                  <p>jah bisaiƕands bisunjane þans bi sik sitandans qaþ : sai , aiþei meina jah
                     þai broþrjus meinai .</p>
               </div>
               <div type="v" n="35">
                  <p>saei allis waurkeiþ wiljan gudis , sa jah broþar meins jah swistar jah
                     aiþei ist .</p>
               </div>
            </div>
            <div type="ch" n="4">
               <div type="v" n="1">
                  <p>Jah aftra Iesus dugann laisjan at marein , jah galesun sik du imma
                     manageins filu , swaswe ina galeiþandan in skip gasitan in marein ; jah alla so
                     managei wiþra marein ana staþa was .</p>
               </div>
               <div type="v" n="2">
                  <p>jah laisida ins in gajukom manag jah qaþ im in laiseinai seinai :</p>
               </div>
               <div type="v" n="3">
                  <p>hauseiþ ! sai , urrann sa saiands du saian fraiwa seinamma .</p>
               </div>
               <div type="v" n="4">
                  <p>jah warþ , miþþanei saiso , sum raihtis gadraus faur wig , jah qemun fuglos
                     jah fretun þata .</p>
               </div>
               <div type="v" n="5">
                  <p>anþaruþ~þan gadraus ana stainahamma , þarei ni habaida airþa managa , jah
                     suns urrann , in þizei ni habaida diupaizos airþos ;</p>
               </div>
               <div type="v" n="6">
                  <p>at sunnin þan urrinnandin ufbrann , jah unte ni habaida waurtins ,
                     gaþaursnoda .</p>
               </div>
               <div type="v" n="7">
                  <p>jah sum gadraus in þaurnuns ; jah ufarstigun þai þaurnjus jah afƕapidedun
                     þata , jah akran ni gaf .</p>
               </div>
               <div type="v" n="8">
                  <p>jah sum gadraus in airþa goda jah gaf akran urrinnando jah wahsjando , jah
                     bar ain ·l· jah ain ·j· jah ain ·r·</p>
               </div>
               <div type="v" n="9">
                  <p>jah qaþ : saei habai ausona hausjandona , gahausjai .</p>
               </div>
               <div type="v" n="10">
                  <p>iþ biþe warþ sundro , frehun ina þai bi ina miþ þaim twalibim þizos
                     gajukons .</p>
               </div>
               <div type="v" n="11">
                  <p>jah qaþ im : izwis atgiban ist kunnan runa þiudangardjos gudis , iþ jainaim
                     þaim uta in gajukom allata wairþiþ ,</p>
               </div>
               <div type="v" n="12">
                  <p>ei saiƕandans saiƕaina jah ni gaumjaina , jah hausjandans hausjaina jah ni
                     fraþjaina , ibai ƕan gawandjaina sik jah afletaindau im frawaurhteis .</p>
               </div>
               <div type="v" n="13">
                  <p>jah qaþ du im : ni wituþ þo gajukon , jah ƕaiwa allos þos gajukons kunneiþ
                     ?</p>
               </div>
               <div type="v" n="14">
                  <p>sa saijands waurd saijiþ .</p>
               </div>
               <div type="v" n="15">
                  <p>aþþan þai wiþra wig sind , þarei saiada þata waurd , jah þan gahausjand
                     unkarjans , suns qimiþ Satanas jah usnimiþ waurd þata insaiano in hairtam ize
                     .</p>
               </div>
               <div type="v" n="16">
                  <p>jah þai sind samaleiko þai ana stainahamma saianans , þaiei þan hausjand
                     þata waurd , suns miþ fahedai nimand ita</p>
               </div>
               <div type="v" n="17">
                  <p>jah ni haband waurtins in sis , ak ƕeilaƕairbai sind ; þaþroh , biþe qimiþ
                     aglo aiþþau wrakja in þis waurdis , suns gamarzjanda .</p>
               </div>
               <div type="v" n="18">
                  <p>jah þai sind þai in þaurnuns saianans , þai waurd hausjandans ,</p>
               </div>
               <div type="v" n="19">
                  <p>jah saurgos þizos libainais jah afmarzeins gabeins jah þai bi þata anþar
                     lustjus innatgaggandans afƕapjand þata waurd , jah akranalaus wairþiþ .</p>
               </div>
               <div type="v" n="20">
                  <p>jah þai sind þai ana airþai þizai godon saianans , þaiei hausjand þata
                     waurd jah andnimand jah akran bairand , ain ·l· jah ain ·j· jah ain ·r·</p>
               </div>
               <div type="v" n="21">
                  <p>jah qaþ du im : ibai lukarn qimiþ duþe ei uf melan satjaidau aiþþau undar
                     ligr ? niu ei ana lukarnastaþan satjaidau ?</p>
               </div>
               <div type="v" n="22">
                  <p>nih allis ist ƕa fulginis þatei ni gabairhtjaidau : nih warþ analaugn , ak
                     ei swikunþ wairþai .</p>
               </div>
               <div type="v" n="23">
                  <p>jabai ƕas habai ausona hausjandona , gahausjai .</p>
               </div>
               <div type="v" n="24">
                  <p>jah qaþ du im : saiƕiþ , ƕa hauseiþ ! in þizaiei mitaþ mitiþ , mitada izwis
                     jah biaukada izwis þaim galaubjandam .</p>
               </div>
               <div type="v" n="25">
                  <p>unte þisƕammeh saei habaiþ gibada imma ; jah saei ni habaiþ jah þatei
                     habaiþ afnimada imma .</p>
               </div>
               <div type="v" n="26">
                  <p>jah qaþ : swa ist þiudangardi gudis , swaswe jabai manna wairpiþ fraiwa ana
                     airþa .</p>
               </div>
               <div type="v" n="27">
                  <p>jah slepiþ jah urreisiþ naht jah daga , jah þata fraiw keiniþ jah liudiþ
                     swe ni wait is .</p>
               </div>
               <div type="v" n="28">
                  <p>silbo auk airþa akran bairiþ : frumist gras , þaþroh ahs , þaþroh fulliþ
                     kaurnis in þamma ahsa .</p>
               </div>
               <div type="v" n="29">
                  <p>þanuh biþe atgibada akran , suns insandeiþ gilþa , unte atist asans
                     .</p>
               </div>
               <div type="v" n="30">
                  <p>jah qaþ : ƕe galeikom þiudangardja gudis , aiþþau in ƕileikai gajukon
                     gabairam þo ?</p>
               </div>
               <div type="v" n="31">
                  <p>swe kaurno sinapis , þatei þan saiada ana airþa , minnist allaize fraiwe
                     ist þize ana airþai ;</p>
               </div>
               <div type="v" n="32">
                  <p>jah þan saiada , urrinniþ jah wairþiþ allaize grase maist jah gataujiþ
                     astans mikilans , swaswe magun uf skadau is fuglos himinis gabauan .</p>
               </div>
               <div type="v" n="33">
                  <p>jah swaleikaim managaim gajukom rodida du im þata waurd , swaswe mahtedun
                     hausjon .</p>
               </div>
               <div type="v" n="34">
                  <p>iþ inuh gajukon ni rodida im , iþ sundro siponjam seinaim andband allata
                     .</p>
               </div>
               <div type="v" n="35">
                  <p>jah qaþ du im in jainamma daga at andanahtja þan waurþanamma : usleiþam
                     jainis stadis .</p>
               </div>
               <div type="v" n="36">
                  <p>jah afletandans þo managein andnemun ina swe was in skipa ; jah þan anþara
                     skipa wesun miþ imma .</p>
               </div>
               <div type="v" n="37">
                  <p>jah warþ skura windis mikila jah wegos waltidedun in skip , swaswe ita
                     juþan gafullnoda .</p>
               </div>
               <div type="v" n="38">
                  <p>jah was is ana notin ana waggarja slepands , jah urraisidedun ina jah qeþun
                     du imma : laisari , niu kara þuk þizei fraqistnam ?</p>
               </div>
               <div type="v" n="39">
                  <p>jah urreisands gasok winda jah qaþ du marein : gaslawai , afdumbn ! jah
                     anasilaida sa winds jah warþ wis mikil .</p>
               </div>
               <div type="v" n="40">
                  <p>jah qaþ du im : duƕe faurhtai sijuþ swa ? ƕaiwa ni nauh habaiþ galaubein
                     ?</p>
               </div>
               <div type="v" n="41">
                  <p>jah ohtedun sis agis mikil jah qeþun du sis misso : ƕas þannu sa sijai ,
                     unte jah winds jah marei ufhausjand imma ?</p>
               </div>
            </div>
            <div type="ch" n="5">
               <div type="v" n="1">
                  <p>Jah qemun hindar marein in landa Gaddarene .</p>
               </div>
               <div type="v" n="2">
                  <p>jah usgaggandin imma us skipa suns gamotida imma manna us aurahjom in ahmin
                     unhrainjamma ,</p>
               </div>
               <div type="v" n="3">
                  <p>saei bauain habaida in aurahjom : jah ni naudibandjom eisarneinaim manna
                     mahta ina gabindan .</p>
               </div>
               <div type="v" n="4">
                  <p>unte is ufta eisarnam bi fotuns gabuganaim jah naudibandjom eisarneinaim
                     gabundans was jah galausida af sis þos naudibandjos jah þo ana fotum eisarna
                     gabrak , jah manna ni mahta ina gatamjan .</p>
               </div>
               <div type="v" n="5">
                  <p>jah sinteino nahtam jah dagam in aurahjom jah in fairgunjam was hropjands
                     jah bliggwands sik stainam .</p>
               </div>
               <div type="v" n="6">
                  <p>gasaiƕands þan Iesu fairraþro rann jah inwait ina</p>
               </div>
               <div type="v" n="7">
                  <p>jah hropjands stibnai mikilai qaþ : ƕa mis jah þus , Iesu , sunau gudis þis
                     hauhistins ? biswara þuk bi guda , ni balwjais mis !</p>
               </div>
               <div type="v" n="8">
                  <p>unte qaþ imma : usgagg , ahma unhrainja , us þamma mann !</p>
               </div>
               <div type="v" n="9">
                  <p>jah frah ina : ƕa namo þein ? jah qaþ du imma : namo mein Laigaion , unte
                     managai sijum .</p>
               </div>
               <div type="v" n="10">
                  <p>jah baþ ina filu ei ni usdrebi im us landa .</p>
               </div>
               <div type="v" n="11">
                  <p>wasuh þan jainar hairda sweine haldana at þamma fairgunja .</p>
               </div>
               <div type="v" n="12">
                  <p>jah bedun ina allos þos unhulþons qiþandeins : insandei unsis in þo sweina
                     , ei in þo galeiþaima .</p>
               </div>
               <div type="v" n="13">
                  <p>jah uslaubida im Iesus suns . jah usgaggandans ahmans þai unhrainjans
                     galiþun in þo sweina , jah rann so hairda and driuson in marein ; wesunuþ~þan
                     swe twos þusundjos , jah afƕapnodedun in marein .</p>
               </div>
               <div type="v" n="14">
                  <p>jah þai haldandans þo sweina gaþlauhun jah gataihun in baurg jah in haimom
                     , jah qemun saiƕan ƕa wesi þata waurþano .</p>
               </div>
               <div type="v" n="15">
                  <p>jah atiddjedun du Iesua jah gasaiƕand þana wodan sitandan jah gawasidana
                     jah fraþjandan þana saei habaida laigaion , jah ohtedun .</p>
               </div>
               <div type="v" n="16">
                  <p>jah spillodedun im þaiei gaseƕun , ƕaiwa warþ bi þana wodan jah bi þo
                     sweina .</p>
               </div>
               <div type="v" n="17">
                  <p>jah dugunnun bidjan ina galeiþan hindar markos seinos .</p>
               </div>
               <div type="v" n="18">
                  <p>jah inngaggandan ina in skip baþ ina , saei was wods , ei miþ imma wesi
                     .</p>
               </div>
               <div type="v" n="19">
                  <p>jah ni lailot ina , ak qaþ du imma : gagg du garda þeinamma du þeinaim jah
                     gateih im , ƕan filu þus frauja gatawida jah gaarmaida þuk .</p>
               </div>
               <div type="v" n="20">
                  <p>jah galaiþ jah dugann merjan in Daikapaulein , ƕan filu gatawida imma Iesus
                     ; jah allai sildaleikidedun .</p>
               </div>
               <div type="v" n="21">
                  <p>jah usleiþandin Iesua in skipa aftra hindar marein , gaqemun sik manageins
                     filu du imma , jah was faura marein .</p>
               </div>
               <div type="v" n="22">
                  <p>jah sai , qimiþ ains þize swnagogafade namin Jaeirus ; jah saiƕands ina
                     gadraus du fotum Iesuis</p>
               </div>
               <div type="v" n="23">
                  <p>jah baþ ina filu , qiþands þatei dauhtar meina aftumist habaiþ , ei qimands
                     lagjais ana þo handuns , ei ganisai jah libai .</p>
               </div>
               <div type="v" n="24">
                  <p>jah galaiþ miþ imma , jah iddjedun afar imma manageins filu jah þraihun ina
                     .</p>
               </div>
               <div type="v" n="25">
                  <p>jah qinono suma wisandei in runa bloþis jera twalif</p>
               </div>
               <div type="v" n="26">
                  <p>jah manag gaþulandei fram managaim lekjam jah fraqimandei allamma seinamma
                     jah ni waihtai botida , ak mais wairs habaida ,</p>
               </div>
               <div type="v" n="27">
                  <p>gahausjandei bi Iesu , atgaggandei in managein aftana attaitok wastjai is
                     .</p>
               </div>
               <div type="v" n="28">
                  <p>unte qaþ þatei jabai wastjom is atteka , ganisa .</p>
               </div>
               <div type="v" n="29">
                  <p>jah sunsaiw gaþaursnoda sa brunna bloþis izos , jah ufkunþa ana leika þatei
                     gahailnoda af þamma slaha .</p>
               </div>
               <div type="v" n="30">
                  <p>jah sunsaiw Iesus ufkunþa in sis silbin þo us sis maht usgaggandein ;
                     gawandjands sik in managein qaþ : ƕas mis taitok wastjom ?</p>
               </div>
               <div type="v" n="31">
                  <p>jah qeþun du imma siponjos is : saiƕis þo managein þreihandein þuk jah
                     qiþis : ƕas mis taitok ?</p>
               </div>
               <div type="v" n="32">
                  <p>jah wlaitoda saiƕan þo þata taujandein .</p>
               </div>
               <div type="v" n="33">
                  <p>iþ so qino ogandei jah reirandei , witandei þatei warþ bi ija , qam jah
                     draus du imma jah qaþ imma alla þo sunja .</p>
               </div>
               <div type="v" n="34">
                  <p>iþ is qaþ du izai : dauhtar , galaubeins þeina ganasida þuk , gagg in
                     gawairþi jah sijais haila af þamma slaha þeinamma .</p>
               </div>
               <div type="v" n="35">
                  <p>nauhþanuh imma rodjandin qemun fram þamma swnagogafada , qiþandans þatei
                     dauhtar þeina gaswalt ; ƕa þanamais draibeis þana laisari ?</p>
               </div>
               <div type="v" n="36">
                  <p>iþ Iesus sunsaiw gahausjands þata waurd rodiþ , qaþ du þamma swnagogafada :
                     ni faurhtei , þatainei galaubei .</p>
               </div>
               <div type="v" n="37">
                  <p>jah ni fralailot ainohun ize miþ sis afargaggan , nibai Paitru jah Iakobu
                     jah Iohannen broþar Iakobis .</p>
               </div>
               <div type="v" n="38">
                  <p>jah galaiþ in gard þis swnagogafadis jah gasaƕ auhjodu jah gretandans jah
                     waifairƕjandans filu .</p>
               </div>
               <div type="v" n="39">
                  <p>jah innatgaggands qaþ du im : ƕa auhjoþ jah gretiþ ? þata barn ni
                     gadauþnoda , ak slepiþ .</p>
               </div>
               <div type="v" n="40">
                  <p>jah bihlohun ina . iþ is uswairpands allaim ganimiþ attan þis barnis jah
                     aiþein jah þans miþ sis jah galaiþ inn þarei was þata barn ligando .</p>
               </div>
               <div type="v" n="41">
                  <p>jah fairgraip bi handau þata barn qaþuh du izai : taleiþa kumei , þatei ist
                     gaskeiriþ : mawilo , du þus qiþa : urreis .</p>
               </div>
               <div type="v" n="42">
                  <p>jah suns urrais so mawi jah iddja ; was auk jere twalibe ; jah
                     usgeisnodedun faurhtein mikilai .</p>
               </div>
               <div type="v" n="43">
                  <p>jah anabauþ im filu ei manna ni funþi þata ; jah haihait izai giban matjan
                     .</p>
               </div>
            </div>
            <div type="ch" n="6">
               <div type="v" n="1">
                  <p>Jah usstoþ jainþro jah qam in landa seinamma , jah laistidedun afar imma
                     siponjos is .</p>
               </div>
               <div type="v" n="2">
                  <p>jah biþe warþ sabbato , dugann in swnagoge laisjan , jah managai
                     hausjandans sildaleikidedun qiþandans : ƕaþro þamma þata , jah ƕo so handugeino
                     so gibano imma , ei mahteis swaleikos þairh handuns is wairþand ?</p>
               </div>
               <div type="v" n="3">
                  <p>niu þata ist sa timrja , sa sunus Marjins , iþ broþar Iakobaus jah Iusezis
                     jah Iudins jah Seimonis ? jah niu sind swistrjus is her at unsis ? jah
                     gamarzidai waurþun in þamma .</p>
               </div>
               <div type="v" n="4">
                  <p>qaþ þan im Iesus þatei nist praufetus unswers , niba in gabaurþai seinai
                     jah in ganiþjam jah in garda seinamma .</p>
               </div>
               <div type="v" n="5">
                  <p>jah ni mahta jainar ainohun mahte gataujan , niba fawaim siukaim handuns
                     galagjands gahailida .</p>
               </div>
               <div type="v" n="6">
                  <p>jah sildaleikida in ungalaubeinais ize jah bitauh weihsa bisunjane
                     laisjands .</p>
               </div>
               <div type="v" n="7">
                  <p>jah athaihait þans twalif jah dugann ins insandjan twans ƕanzuh jah gaf im
                     waldufni ahmane unhrainjaize .</p>
               </div>
               <div type="v" n="8">
                  <p>jah faurbauþ im ei waiht ni nemeina in wig , niba hrugga aina , nih
                     matibalg nih hlaif nih in gairdos aiz ,</p>
               </div>
               <div type="v" n="9">
                  <p>ak gaskohai suljom : jah ni wasjaiþ twaim paidom .</p>
               </div>
               <div type="v" n="10">
                  <p>jah qaþ du im : þisƕaduh þei gaggaiþ in gard , þar saljaiþ , unte usgaggaiþ
                     jainþro .</p>
               </div>
               <div type="v" n="11">
                  <p>jah swa managai swe ni andnimaina izwis nih hausjaina izwis , usgaggandans
                     jainþro ushrisjaiþ mulda þo undaro fotum izwaraim du weitwodiþai im . amen ,
                     qiþa izwis : sutizo ist Saudaumjam aiþþau Gaumaurjam in daga stauos þau þizai
                     baurg jainai .</p>
               </div>
               <div type="v" n="12">
                  <p>jah usgaggandans meridedun ei idreigodedeina .</p>
               </div>
               <div type="v" n="13">
                  <p>jah unhulþons managos usdribun jah gasalbodedun alewa managans siukans jah
                     gahailidedun .</p>
               </div>
               <div type="v" n="14">
                  <p>jah gahausida þiudans Herodes , swikunþ allis warþ namo is , jah qaþ þatei
                     Iohannis sa daupjands us dauþaim urrais , jah duþþe waurkjand þos mahteis in
                     imma .</p>
               </div>
               <div type="v" n="15">
                  <p>anþarai þan qeþun þatei Helias ist ; anþarai þan qeþun þatei praufetes ist
                     swe ains þize praufete .</p>
               </div>
               <div type="v" n="16">
                  <p>gahausjands þan Herodes qaþ þatei þammei ik haubiþ afmaimait Iohanne , sa
                     ist : sah urrais us dauþaim .</p>
               </div>
               <div type="v" n="17">
                  <p>sa auk raihtis Herodes insandjands gahabaida Iohannen jah gaband ina in
                     karkarai in Hairodiadins qenais Filippaus broþrs seinis , unte þo galiugaida
                     .</p>
               </div>
               <div type="v" n="18">
                  <p>qaþ auk Iohannes du Heroda þatei ni skuld ist þus haban qen broþrs þeinis
                     .</p>
               </div>
               <div type="v" n="19">
                  <p>iþ so Herodia naiw imma jah wilda imma usqiman jah ni mahta ;</p>
               </div>
               <div type="v" n="20">
                  <p>unte Herodis ohta sis Iohannen , kunnands ina wair garaihtana jah weihana ,
                     jah witaida imma jah hausjands imma manag gatawida jah gabaurjaba imma
                     andhausida .</p>
               </div>
               <div type="v" n="21">
                  <p>jah waurþans dags gatils , þan Herodis mela gabaurþais seinaizos nahtamat
                     waurhta þaim maistam seinaize jah þusundifadim jah þaim frumistam Galeilaias
                     ,</p>
               </div>
               <div type="v" n="22">
                  <p>jah atgaggandein inn dauhtar Herodiadins jah plinsjandein jah galeikandein
                     Heroda jah þaim miþanakumbjandam , qaþ þiudans du þizai maujai : bidei mik
                     þisƕizuh þei wileis , jah giba þus .</p>
               </div>
               <div type="v" n="23">
                  <p>jah swor izai þatei þisƕah þei bidjais mik , giba þus und halba
                     þiudangardja meina .</p>
               </div>
               <div type="v" n="24">
                  <p>iþ si usgaggandei qaþ du aiþein seinai : ƕis bidjau ? iþ si qaþ : haubidis
                     Iohannis þis daupjandins .</p>
               </div>
               <div type="v" n="25">
                  <p>jah atgaggandei sunsaiw sniumundo du þamma þiudana baþ qiþandei : wiljau ei
                     mis gibais ana mesa haubiþ Iohannis þis daupjandins .</p>
               </div>
               <div type="v" n="26">
                  <p>jah gaurs waurþans sa þiudans in þize aiþe jah in þize miþanakumbjandane ni
                     wilda izai ufbrikan .</p>
               </div>
               <div type="v" n="27">
                  <p>jah suns insandjands sa þiudans spaikulatur , anabauþ briggan haubiþ is .
                     iþ is galeiþands afmaimait imma haubiþ in karkarai</p>
               </div>
               <div type="v" n="28">
                  <p>jah atbar þata haubiþ is ana mesa jah atgaf ita þizai maujai , jah so mawi
                     atgaf ita aiþein seinai .</p>
               </div>
               <div type="v" n="29">
                  <p>jah gahausjandans siponjos is qemun jah usnemun leik is jah galagidedun ita
                     in hlaiwa .</p>
               </div>
               <div type="v" n="30">
                  <p>jah gaïddjedun apaustauleis du Iesua jah gataihun imma allata jah swa filu
                     swe gatawidedun</p>
               </div>
               <div type="v" n="53">
                  <p>jah duatsniwun .</p>
               </div>
               <div type="v" n="54">
                  <p>jah usgaggandam im us skipa , sunsaiw ufkunnandans ina ,</p>
               </div>
               <div type="v" n="55">
                  <p>birinnandans all þata gawi dugunnun ana badjam þans ubil habandans bairan ,
                     þadei hausidedun ei is wesi .</p>
               </div>
               <div type="v" n="56">
                  <p>jah þisƕaduh þadei iddja in haimos aiþþau baurgs aiþþau in weihsa , ana
                     gagga lagidedun siukans jah bedun ina ei þau skauta wastjos is attaitokeina ;
                     jah swa managai swe attaitokun imma , ganesun .</p>
               </div>
            </div>
            <div type="ch" n="7">
               <div type="v" n="1">
                  <p>Jah gaqemun sik du imma Fareisaieis jah sumai þize bokarje , qimandans us
                     Iairusaulwmim .</p>
               </div>
               <div type="v" n="2">
                  <p>jah gasaiƕandans sumans þize siponje is gamainjaim handum , þat~ist
                     unþwahanaim , matjandans hlaibans ;</p>
               </div>
               <div type="v" n="3">
                  <p>iþ Fareisaieis jah allai Iudaieis , niba ufta þwahand handuns , ni matjand
                     , habandans anafilh þize sinistane ,</p>
               </div>
               <div type="v" n="4">
                  <p>jah af maþla niba daupjand ni matjand , jah anþar ist manag þatei andnemun
                     du haban : daupeinins stikle jah aurkje jah katile jah ligre ;</p>
               </div>
               <div type="v" n="5">
                  <p>þaþroh þan frehun ina þai Fareisaieis jah þai bokarjos : duƕe þai siponjos
                     þeinai ni gaggand bi þammei anafulhun þai sinistans , ak unþwahanaim handum
                     matjand hlaif ?</p>
               </div>
               <div type="v" n="6">
                  <p>iþ is andhafjands qaþ du im þatei waila praufetida Esaïas bi izwis þans
                     liutans , swe gameliþ ist : so managei wairilom mik sweraiþ , iþ hairto ize
                     fairra habaiþ sik mis .</p>
               </div>
               <div type="v" n="7">
                  <p>iþ sware mik blotand , laisjandans laiseinins , anabusnins manne ;</p>
               </div>
               <div type="v" n="8">
                  <p>afletandans raihtis anabusn gudis habaiþ þatei anafulhun mannans ,
                     daupeinins aurkje jah stikle jah anþar galeik swaleikata manag taujiþ .</p>
               </div>
               <div type="v" n="9">
                  <p>jah qaþ du im : waila inwidiþ anabusn gudis , ei þata anafulhano izwar
                     fastaiþ .</p>
               </div>
               <div type="v" n="10">
                  <p>Moses auk raihtis qaþ : swerai attan þeinana jah aiþein þeina ; jah : saei
                     ubil qiþai attin seinamma aiþþau aiþein seinai , dauþau afdauþjaidau .</p>
               </div>
               <div type="v" n="11">
                  <p>iþ jus qiþiþ : jabai qiþai manna attin seinamma aiþþau aiþein : kaurban ,
                     þatei ist maiþms , þisƕah þatei us mis gabatnis ;</p>
               </div>
               <div type="v" n="12">
                  <p>jah ni fraletiþ ina ni waiht taujan attin seinamma aiþþau aiþein seinai
                     ,</p>
               </div>
               <div type="v" n="13">
                  <p>blauþjandans waurd gudis þizai anabusnai izwarai , þoei anafulhuþ ; jah
                     galeik swaleikata manag taujiþ .</p>
               </div>
               <div type="v" n="14">
                  <p>jah athaitands alla þo managein qaþ im : hauseiþ mis allai jah fraþjaiþ
                     .</p>
               </div>
               <div type="v" n="15">
                  <p>ni waihts ist utaþro mans inngaggando in ina þatei magi ina gamainjan ; ak
                     þata utgaggando us mann þata ist þata gamainjando mannan .</p>
               </div>
               <div type="v" n="16">
                  <p>jabai ƕas habai ausona hausjandona , gahausjai .</p>
               </div>
               <div type="v" n="17">
                  <p>jah þan galaiþ in gard us þizai managein , frehun ina siponjos is bi þo
                     gajukon .</p>
               </div>
               <div type="v" n="18">
                  <p>jah qaþ du im : swa jah jus unwitans sijuþ ? ni fraþjiþ þammei all þata
                     utaþro inngaggando in mannan ni mag ina gamainjan :</p>
               </div>
               <div type="v" n="19">
                  <p>unte ni galeiþiþ imma in hairto , ak in wamba , jah in urrunsa usgaggiþ ,
                     gahraineiþ allans matins .</p>
               </div>
               <div type="v" n="20">
                  <p>qaþuþ~þan þatei þata us mann usgaggando þata gamaineiþ mannan .</p>
               </div>
               <div type="v" n="21">
                  <p>innaþro auk us hairtin manne mitoneis ubilos usgaggand : kalkinassjus ,
                     horinassjus , maurþra ,</p>
               </div>
               <div type="v" n="22">
                  <p>þiubja , faihufrikeins , unseleins , liutei , aglaitei , augo unsel ,
                     wajamereins , hauhhairtei , unwiti .</p>
               </div>
               <div type="v" n="23">
                  <p>þo alla ubilona innaþro usgaggand jah gagamainjand mannan .</p>
               </div>
               <div type="v" n="24">
                  <p>jah jainþro usstandands galaiþ in markos Twre jah Seidone jah galeiþands in
                     gard ni wilda witan mannan jah ni mahta galaugnjan .</p>
               </div>
               <div type="v" n="25">
                  <p>gahausjandei raihtis qino bi ina , þizozei habaida dauhtar ahman
                     unhrainjana , qimandei draus du fotum is .</p>
               </div>
               <div type="v" n="26">
                  <p>wasuþ~þan so qino haiþno , Saurini fwnikiska gabaurþai , jah baþ ina ei þo
                     unhulþon uswaurpi us dauhtr izos .</p>
               </div>
               <div type="v" n="27">
                  <p>iþ Iesus qaþ du izai : let faurþis sada wairþan barna , unte ni goþ ist
                     niman hlaib barne jah wairpan hundam .</p>
               </div>
               <div type="v" n="28">
                  <p>iþ si andhof imma jah qaþ du imma : jai frauja ; jah auk hundos undaro
                     biuda matjand af drauhsnom barne .</p>
               </div>
               <div type="v" n="29">
                  <p>jah qaþ du izai : in þis waurdis gagg , usiddja unhulþo us dauhtr þeinai
                     .</p>
               </div>
               <div type="v" n="30">
                  <p>jah galeiþandei du garda seinamma bigat unhulþon usgaggana jah þo dauhtar
                     ligandein ana ligra .</p>
               </div>
               <div type="v" n="31">
                  <p>jah aftra galeiþands af markom Twre jah Seidone qam at marein Galeilaie miþ
                     tweihnaim markom Daikapaulaios .</p>
               </div>
               <div type="v" n="32">
                  <p>jah berun du imma baudana stammana jah bedun ina ei lagidedi imma handau
                     .</p>
               </div>
               <div type="v" n="33">
                  <p>jah afnimands ina af managein sundro , lagida figgrans seinans in ausona
                     imma jah spewands attaitok tuggon is</p>
               </div>
               <div type="v" n="34">
                  <p>jah ussaiƕands du himina gaswogida jah qaþ du imma : aiffaþa , þatei ist :
                     uslukn .</p>
               </div>
               <div type="v" n="35">
                  <p>jah sunsaiw usluknodedun imma hliumans , jah andbundnoda bandi tuggons is
                     jah rodida raihtaba .</p>
               </div>
               <div type="v" n="36">
                  <p>jah anabauþ im ei mann ni qeþeina . ƕan filu is im anabauþ , mais þamma eis
                     meridedun</p>
               </div>
               <div type="v" n="37">
                  <p>jah ufarassau sildaleikidedun qiþandans : waila allata gatawida jah baudans
                     gataujiþ gahausjan jah unrodjandans rodjan .</p>
               </div>
            </div>
            <div type="ch" n="8">
               <div type="v" n="1">
                  <p>In jainaim þan dagam aftra at filu managai managein wisandein jah ni
                     habandam ƕa matidedeina , athaitands siponjans qaþuh du im :</p>
               </div>
               <div type="v" n="2">
                  <p>infeinoda du þizai managein , unte ju dagans þrins miþ mis wesun jah ni
                     haband ƕa matjaina ;</p>
               </div>
               <div type="v" n="3">
                  <p>jah jabai fraleta ins lausqiþrans du garda ize , ufligand ana wiga ; sumai
                     raihtis ize fairraþro qemun .</p>
               </div>
               <div type="v" n="4">
                  <p>jah andhofun imma siponjos is : ƕaþro þans mag ƕas gasoþjan hlaibam ana
                     auþidai ?</p>
               </div>
               <div type="v" n="5">
                  <p>jah frah ins : ƕan managans habaiþ hlaibans ? iþ eis qeþun : sibun
                     .</p>
               </div>
               <div type="v" n="6">
                  <p>jah anabauþ þizai managein anakumbjan ana airþai ; jah nimands þans sibun
                     hlaibans jah awiliudonds gabrak jah atgaf siponjam seinaim , ei atlagidedeina
                     faur ; jah atlagidedun faur þo managein .</p>
               </div>
               <div type="v" n="7">
                  <p>jah habaidedun fiskans fawans , jah þans gaþiuþjands qaþ ei atlagidedeina
                     jah þans .</p>
               </div>
               <div type="v" n="8">
                  <p>gamatidedun þan jah sadai waurþun ; jah usnemun laibos gabruko sibun
                     spwreidans .</p>
               </div>
               <div type="v" n="9">
                  <p>wesunuþ~þan þai matjandans swe fidwor þusundjos ; jah fralailot ins
                     .</p>
               </div>
               <div type="v" n="10">
                  <p>jah galaiþ sunsaiw in skip miþ siponjam seinaim , jah qam ana fera Magdalan
                     .</p>
               </div>
               <div type="v" n="11">
                  <p>jah urrunnun Fareisaieis jah dugunnun miþsokjan imma sokjandans du imma
                     taikn us himina , fraisandans ina .</p>
               </div>
               <div type="v" n="12">
                  <p>jah ufswogjands ahmin seinamma qaþ : ƕa þata kuni taikn sokeiþ ? amen ,
                     qiþa izwis : jabai gibaidau kunja þamma taikne .</p>
               </div>
               <div type="v" n="13">
                  <p>jah afletands ins , galeiþands aftra in skip uslaiþ hindar marein .</p>
               </div>
               <div type="v" n="14">
                  <p>jah ufarmunnodedun niman hlaibans jah niba ainana hlaif ni habaidedun miþ
                     sis in skipa .</p>
               </div>
               <div type="v" n="15">
                  <p>jah anabauþ im qiþands : saiƕiþ ei atsaiƕiþ izwis þis beistis Fareisaie jah
                     beistis Herodis .</p>
               </div>
               <div type="v" n="16">
                  <p>jah þahtedun miþ sis misso qiþandans : unte hlaibans ni habam .</p>
               </div>
               <div type="v" n="17">
                  <p>jah fraþjands Iesus qaþ du im : ƕa þaggkeiþ unte hlaibans ni habaiþ ? ni
                     nauh fraþjiþ nih wituþ , unte daubata habaiþ hairto izwar .</p>
               </div>
               <div type="v" n="18">
                  <p>augona habandans ni gasaiƕiþ , jah ausona habandans ni gahauseiþ jah ni
                     gamunuþ .</p>
               </div>
               <div type="v" n="19">
                  <p>þan þans fimf hlaibans gabrak fimf þusundjom , ƕan managos tainjons fullos
                     gabruko usnemuþ ? qeþun du imma : twalif .</p>
               </div>
               <div type="v" n="20">
                  <p>aþþan þan þans sibun hlaibans fidwor þusundjom , ƕan managans spwreidans
                     fullans gabruko usnemuþ ? iþ eis qeþun : sibun .</p>
               </div>
               <div type="v" n="21">
                  <p>jah qaþ du im : ƕaiwa ni nauh fraþjiþ ?</p>
               </div>
               <div type="v" n="22">
                  <p>jah qemun in Beþaniin jah berun du imma blindan jah bedun ina ei imma
                     attaitoki .</p>
               </div>
               <div type="v" n="23">
                  <p>jah fairgreipands handu þis blindins ustauh ina utana weihsis jah speiwands
                     in augona is , atlagjands ana handuns seinos frah ina ga~u~ƕa~seƕi ?</p>
               </div>
               <div type="v" n="24">
                  <p>jah ussaiƕands qaþ : gasaiƕa mans , þatei swe bagmans gasaiƕa gaggandans
                     .</p>
               </div>
               <div type="v" n="25">
                  <p>þaþroh aftra galagida handuns ana þo augona is jah gatawida ina ussaiƕan ;
                     jah aftra gasatiþs warþ jah gasaƕ bairhtaba allans .</p>
               </div>
               <div type="v" n="26">
                  <p>jah insandida ina du garda is qiþands : ni in þata weihs gaggais , ni
                     mannhun qiþais in þamma wehsa .</p>
               </div>
               <div type="v" n="27">
                  <p>jah usiddja Iesus jah siponjos is in wehsa Kaisarias þizos Filippaus : jah
                     ana wiga frah siponjans seinans qiþands du im : ƕana mik qiþand mans wisan
                     ?</p>
               </div>
               <div type="v" n="28">
                  <p>iþ eis andhofun : Iohannen þana daupjand , jah anþarai Helian : sumaih þan
                     ainana praufete .</p>
               </div>
               <div type="v" n="29">
                  <p>jah is qaþ du im : aþþan jus , ƕana mik qiþiþ wisan ? andhafjands þan
                     Paitrus qaþ du imma : þu is Xristus .</p>
               </div>
               <div type="v" n="30">
                  <p>jah faurbauþ im ei mannhun ni qeþeina bi ina .</p>
               </div>
               <div type="v" n="31">
                  <p>jah dugann laisjan ins þatei skal sunus mans filu winnan jah uskiusan
                     skulds ist fram þaim sinistam jah þaim auhumistam gudjam jah bokarjam jah
                     usqiman jah afar þrins dagans usstandan .</p>
               </div>
               <div type="v" n="32">
                  <p>jah swikunþaba þata waurd rodida ; jah aftiuhands ina Paitrus dugann
                     andbeitan ina ;</p>
               </div>
               <div type="v" n="33">
                  <p>iþ is gawandjands sik jah gasaiƕands þans siponjans seinans andbait Paitru
                     qiþands : gagg hindar mik , Satana , unte ni fraþjis þaim gudis , ak þaim manne
                     .</p>
               </div>
               <div type="v" n="34">
                  <p>jah athaitands þo managein miþ siponjam seinaim qaþ du im : saei wili afar
                     mis laistjan , inwidai sik silban jah nimai galgan seinana jah laistjai mik
                     .</p>
               </div>
               <div type="v" n="35">
                  <p>saei allis wili saiwala seina ganasjan , fraqisteiþ izai : iþ saei
                     fraqisteiþ saiwalai seinai in meina jah in þizos aiwaggeljons , ganasjiþ þo
                     .</p>
               </div>
               <div type="v" n="36">
                  <p>ƕa auk boteiþ mannan , jabai gageigaiþ þana fairƕu allana jah gasleiþeiþ
                     sik saiwalai seinai ?</p>
               </div>
               <div type="v" n="37">
                  <p>aiþþau ƕa gibiþ manna inmaidein saiwalos seinaizos ?</p>
               </div>
               <div type="v" n="38">
                  <p>unte saei skamaiþ sik meina jah waurde meinaize in gabaurþai þizai
                     horinondein jah frawaurhton , jah sunus mans skamaiþ sik is , þan qimiþ in
                     wulþau attins seinis miþ aggilum þaim weiham .</p>
               </div>
            </div>
            <div type="ch" n="9">
               <div type="v" n="1">
                  <p>Jah qaþ du im : amen , qiþa izwis þatei sind sumai þize her standandane ,
                     þai ize ni kausjand dauþaus , unte gasaiƕand þiudinassu gudis qumanana in
                     mahtai .</p>
               </div>
               <div type="v" n="2">
                  <p>jah afar dagans saihs ganam Iesus Paitru jah Iakobu jah Iohannen jah ustauh
                     ins ana fairguni hauh sundro ainans : jah inmaidida sik in andwairþja ize
                     .</p>
               </div>
               <div type="v" n="3">
                  <p>jah wastjos is waurþun glitmunjandeins , ƕeitos swe snaiws , swaleikos swe
                     wullareis ana airþai ni mag gaƕeitjan .</p>
               </div>
               <div type="v" n="4">
                  <p>jah ataugiþs warþ im Helias miþ Mose ; jah wesun rodjandans miþ Iesua
                     .</p>
               </div>
               <div type="v" n="5">
                  <p>jah andhafjands Paitrus qaþ du Iesua : rabbei , goþ ist unsis her wisan ,
                     jah gawaurkjam hlijans þrins , þus ainana jah Mose ainana jah ainana Helijin
                     .</p>
               </div>
               <div type="v" n="6">
                  <p>ni auk wissa ƕa rodidedi ; wesun auk usagidai .</p>
               </div>
               <div type="v" n="7">
                  <p>jah warþ milhma ufarskadwjands im , jah qam stibna us þamma milhmin : sa
                     ist sunus meins sa liuba , þamma hausjaiþ .</p>
               </div>
               <div type="v" n="8">
                  <p>jah anaks insaiƕandans ni þanaseiþs ainohun gaseƕun , alja Iesu ainana miþ
                     sis .</p>
               </div>
               <div type="v" n="9">
                  <p>dalaþ þan atgaggandam im af þamma fairgunja , anabauþ im ei mannhun ni
                     spillodedeina þatei gaseƕun , niba biþe sunus mans us dauþaim usstoþi .</p>
               </div>
               <div type="v" n="10">
                  <p>jah þata waurd habaidedun du sis misso sokjandans : ƕa ist þata us dauþaim
                     usstandan ?</p>
               </div>
               <div type="v" n="11">
                  <p>jah frehun ina qiþandans : unte qiþand þai bokarjos þatei Helias skuli
                     qiman faurþis ?</p>
               </div>
               <div type="v" n="12">
                  <p>iþ is andhafjands qaþ du im : Helias sweþauh qimands faurþis aftra gaboteiþ
                     alla ; jah ƕaiwa gameliþ ist bi sunu mans , ei manag winnai jah frakunþs
                     wairþai .</p>
               </div>
               <div type="v" n="13">
                  <p>akei qiþa izwis þatei ju Helias qam jah gatawidedun imma swa filu swe
                     wildedun , swaswe gameliþ ist bi ina .</p>
               </div>
               <div type="v" n="14">
                  <p>jah qimands at siponjam gasaƕ filu manageins bi ins jah bokarjans
                     sokjandans miþ im .</p>
               </div>
               <div type="v" n="15">
                  <p>jah sunsaiw alla managei gasaiƕandans ina usgeisnodedun jah durinnandans
                     inwitun ina .</p>
               </div>
               <div type="v" n="16">
                  <p>jah frah þans bokarjans : ƕa sokeiþ miþ þaim ?</p>
               </div>
               <div type="v" n="17">
                  <p>jah andhafjands ains us þizai managein qaþ : laisari , brahta sunu meinana
                     du þus habandan ahman unrodjandan .</p>
               </div>
               <div type="v" n="18">
                  <p>jah þisƕaruh þei ina gafahiþ , gawairpiþ ina , jah ƕaþjiþ jah kriustiþ
                     tunþuns seinans jah gastaurkniþ ; jah qaþ siponjam þeinaim ei usdreibeina ina ,
                     jah ni mahtedun .</p>
               </div>
               <div type="v" n="19">
                  <p>iþ is andhafjands im qaþ : o kuni ungalaubjando ! und ƕa at izwis sijau ?
                     und ƕa þulau izwis ? bairiþ ina du mis .</p>
               </div>
               <div type="v" n="20">
                  <p>jah brahtedun ina at imma . jah gasaiƕands ina sunsaiw sa ahma tahida ina ;
                     jah driusands ana airþa walwisoda ƕaþjands .</p>
               </div>
               <div type="v" n="21">
                  <p>jah frah þana attan is : ƕan lagg mel ist ei þata warþ imma ? iþ is qaþ :
                     us barniskja .</p>
               </div>
               <div type="v" n="22">
                  <p>jah ufta ina jah in fon atwarp jah in wato , ei usqistidedi imma ; akei
                     jabai mageis , hilp unsara , gableiþjands unsis .</p>
               </div>
               <div type="v" n="23">
                  <p>iþ Iesus qaþ du imma þata jabai mageis galaubjan ; allata mahteig þamma
                     galaubjandin .</p>
               </div>
               <div type="v" n="24">
                  <p>jah sunsaiw ufhropjands sa atta þis barnis miþ tagram qaþ : galaubja ; hilp
                     meinaizos ungalaubeinais !</p>
               </div>
               <div type="v" n="25">
                  <p>gasaiƕands þan Iesus þatei samaþ rann managei , gaƕotida ahmin þamma
                     unhrainjin , qiþands du imma : þu ahma , þu unrodjands jah bauþs , ik þus
                     anabiuda : usgagg us þamma jah þanaseiþs ni galeiþais in ina .</p>
               </div>
               <div type="v" n="26">
                  <p>jah hropjands jah filu tahjands ina usiddja ; jah warþ swe dauþs , swaswe
                     managai qeþun þatei gaswalt .</p>
               </div>
               <div type="v" n="27">
                  <p>iþ Iesus undgreipands ina bi handau urraisida ina ; jah usstoþ .</p>
               </div>
               <div type="v" n="28">
                  <p>jah galeiþandan ina in gard , siponjos is frehun ina sundro : duƕe weis ni
                     mahtedum usdreiban þana ?</p>
               </div>
               <div type="v" n="29">
                  <p>jah qaþ du im : þata kuni in waihtai ni mag usgaggan , niba in bidai jah
                     fastubnja .</p>
               </div>
               <div type="v" n="30">
                  <p>jah jainþro usgaggandans iddjedun þairh Galeilaian , jah ni wilda ei ƕas
                     wissedi ,</p>
               </div>
               <div type="v" n="31">
                  <p>unte laisida siponjans seinans jah qaþ du im þatei sunus mans atgibada in
                     handuns manne , jah usqimand imma , jah usqistiþs þridjin daga usstandiþ
                     .</p>
               </div>
               <div type="v" n="32">
                  <p>iþ eis ni froþun þamma waurda jah ohtedun ina fraihnan .</p>
               </div>
               <div type="v" n="33">
                  <p>jah qam in Kafarnaum . jah in garda qumans frah ins : ƕa in wiga miþ izwis
                     misso mitodeduþ ?</p>
               </div>
               <div type="v" n="34">
                  <p>iþ eis slawaidedun ; du sis misso andrunnun , ƕarjis maists wesi .</p>
               </div>
               <div type="v" n="35">
                  <p>jah sitands atwopida þans twalif jah qaþ du im : jabai ƕas wili frumists
                     wisan , sijai allaize aftumists jah allaim andbahts .</p>
               </div>
               <div type="v" n="36">
                  <p>jah nimands barn gasatida ita in midjaim im jah ana armins nimands ita qaþ
                     du im :</p>
               </div>
               <div type="v" n="37">
                  <p>saei ain þize swaleikaize barne andnimiþ ana namin meinamma , mik andnimiþ
                     ; jah saƕazuh saei mik andnimiþ , ni mik andnimiþ , ak þana sandjandan mik
                     .</p>
               </div>
               <div type="v" n="38">
                  <p>andhof þan imma Iohannes qiþands : laisari ! seƕum sumana in þeinamma namin
                     usdreibandan unhulþons , saei ni laisteiþ unsis , jah waridedum imma , unte ni
                     laisteiþ unsis .</p>
               </div>
               <div type="v" n="39">
                  <p>iþ is qaþ : ni warjiþ imma ; ni mannahun auk ist saei taujiþ maht in namin
                     meinamma jah magi sprauto ubilwaurdjan mis ;</p>
               </div>
               <div type="v" n="40">
                  <p>unte saei nist wiþra izwis , faur izwis ist .</p>
               </div>
               <div type="v" n="41">
                  <p>saei auk allis gadragkjai izwis stikla watins in namin meinamma , unte
                     Xristaus sijuþ , amen qiþa izwis ei ni fraqisteiþ mizdon seinai .</p>
               </div>
               <div type="v" n="42">
                  <p>jah saƕazuh saei gamarzjai ainana þize leitilane þize galaubjandane du mis
                     , goþ ist imma mais ei galagjaidau asiluqairnus ana halsaggan is jah
                     frawaurpans wesi in marein .</p>
               </div>
               <div type="v" n="43">
                  <p>jah jabai marzjai þuk handus þeina , afmait þo ; goþ þus ist hamfamma in
                     libain galeiþan , þau twos handuns habandin galeiþan in gaiainnan , in fon þata
                     unƕapnando ,</p>
               </div>
               <div type="v" n="44">
                  <p>þarei maþa ize ni gaswiltiþ jah fon ni afƕapniþ .</p>
               </div>
               <div type="v" n="45">
                  <p>jah jabai fotus þeins marzjai þuk , afmait ina ; goþ þus ist galeiþan in
                     libain haltamma , þau twans fotuns habandin gawairpan in gaiainnan , in fon
                     þata unƕapnando ,</p>
               </div>
               <div type="v" n="46">
                  <p>þarei maþa ize ni gaswiltiþ jah fon ni afƕapniþ .</p>
               </div>
               <div type="v" n="47">
                  <p>jah jabai augo þein marzjai þuk , uswairp imma ; goþ þus ist haihamma
                     galeiþan in þiudangardja gudis , þau twa augona habandin atwairpan in gaiainnan
                     funins ,</p>
               </div>
               <div type="v" n="48">
                  <p>þarei maþa ize ni gadauþniþ jah fon ni afƕapniþ .</p>
               </div>
               <div type="v" n="49">
                  <p>ƕazuh auk funin saltada jah ƕarjatoh hunsle salta saltada .</p>
               </div>
               <div type="v" n="50">
                  <p>goþ salt ; iþ jabai salt unsaltan wairþiþ , ƕe supuda ? habaiþ in izwis
                     salt jah gawairþeigai sijaiþ miþ izwis misso .</p>
               </div>
            </div>
            <div type="ch" n="10">
               <div type="v" n="1">
                  <p>Jah jainþro usstandands qam in markom Iudaias hindar Iaurdanau ; jah
                     gaqemun sik aftra manageins du imma , jah , swe biuhts was , aftra laisida ins
                     .</p>
               </div>
               <div type="v" n="2">
                  <p>jah duatgaggandans Fareisaieis frehun ina , skuldu sijai mann qen afsatjan
                     , fraisandans ina .</p>
               </div>
               <div type="v" n="3">
                  <p>iþ is andhafjands qaþ : ƕa izwis anabauþ Moses ?</p>
               </div>
               <div type="v" n="4">
                  <p>iþ eis qeþun : Moses uslaubida unsis bokos afsateinais meljan jah afletan
                     .</p>
               </div>
               <div type="v" n="5">
                  <p>jah andhafjands Iesus qaþ du im : wiþra harduhairtein izwara gamelida izwis
                     þo anabusn .</p>
               </div>
               <div type="v" n="6">
                  <p>iþ af anastodeinai gaskaftais gumein jah qinein gatawida guþ .</p>
               </div>
               <div type="v" n="7">
                  <p>inuh þis bileiþai manna attin seinamma jah aiþein seinai ,</p>
               </div>
               <div type="v" n="8">
                  <p>jah sijaina þo twa du leika samin , swaswe þanaseiþs ni sind twa , ak leik
                     ain .</p>
               </div>
               <div type="v" n="9">
                  <p>þatei nu guþ gawaþ , manna þamma ni skaidai .</p>
               </div>
               <div type="v" n="10">
                  <p>jah in garda aftra siponjos is bi þata samo frehun ina .</p>
               </div>
               <div type="v" n="11">
                  <p>jah qaþ du im : saƕazuh saei afletiþ qen seina jah liugaiþ anþara , horinoþ
                     du þizai .</p>
               </div>
               <div type="v" n="12">
                  <p>jah jabai qino afletiþ aban seinana jah liugada anþaramma , horinoþ
                     .</p>
               </div>
               <div type="v" n="13">
                  <p>þanuh atberun du imma barna , ei attaitoki im : iþ þai siponjos is sokun
                     þaim bairandam du .</p>
               </div>
               <div type="v" n="14">
                  <p>gasaiƕands þan Iesus unwerida jah qaþ du im : letiþ þo barna gaggan du mis
                     jah ni warjiþ þo , unte þize swaleikaize ist þiudangardi gudis .</p>
               </div>
               <div type="v" n="15">
                  <p>amen , qiþa izwis : saei ni andnimiþ þiudangardja gudis swe barn , ni þauh
                     qimiþ in izai .</p>
               </div>
               <div type="v" n="16">
                  <p>jah gaþlaihands im , lagjands handuns ana þo þiuþida im .</p>
               </div>
               <div type="v" n="17">
                  <p>jah usgaggandin imma in wig , duatrinnands ains jah knussjands baþ ina
                     qiþands : laisari þiuþeiga , ƕa taujau ei libainais aiweinons arbja wairþau
                     ?</p>
               </div>
               <div type="v" n="18">
                  <p>iþ is qaþ du imma : ƕa mik qiþis þiuþeigana ? ni ƕashun þiuþeigs , alja
                     ains guþ .</p>
               </div>
               <div type="v" n="19">
                  <p>þos anabusnins kant : ni horinos ; ni maurþrjais ; ni hlifais ; ni sijais
                     galiugaweitwods ; ni anamahtjais ; swerai attan þeinana jah aiþein þeina
                     .</p>
               </div>
               <div type="v" n="20">
                  <p>þaruh andhafjands qaþ du imma : laisari , þo alla gafastaida us jundai
                     meinai .</p>
               </div>
               <div type="v" n="21">
                  <p>iþ Iesus insaiƕands du imma frijoda ina jah qaþ du imma : ainis þus wan ist
                     ; gagg , swa filu swe habais frabugei jah gif þarbam , jah habais huzd in
                     himinam ; jah hiri laistjan mik nimands galgan .</p>
               </div>
               <div type="v" n="22">
                  <p>iþ is gahnipnands in þis waurdis galaiþ gaurs ; was auk habands faihu manag
                     .</p>
               </div>
               <div type="v" n="23">
                  <p>jah bisaiƕands Iesus qaþ siponjam seinaim : sai , ƕaiwa agluba þai faiho
                     gahabandans in þiudangardja gudis galeiþand .</p>
               </div>
               <div type="v" n="24">
                  <p>iþ þai siponjos afslauþnodedun in waurde is . þaruh Iesus aftra andhafjands
                     qaþ im : barnilona , ƕaiwa aglu ist þaim hugjandam afar faihau in þiudangardja
                     gudis galeiþan .</p>
               </div>
               <div type="v" n="25">
                  <p>azitizo ist ulbandau þairh þairko neþlos galeiþan , þau gabigamma in
                     þiudangardja gudis galeiþan .</p>
               </div>
               <div type="v" n="26">
                  <p>iþ eis mais usgeisnodedun qiþandans du sis misso : jah ƕas mag ganisan
                     ?</p>
               </div>
               <div type="v" n="27">
                  <p>insaiƕands du im Iesus qaþ : akei fram mannan unmahteig ist , akei ni fram
                     guda ; allata auk mahteig ist fram guda .</p>
               </div>
               <div type="v" n="28">
                  <p>dugann þan Paitrus qiþan du imma : sai , weis aflailotum alla jah
                     laistidedum þuk .</p>
               </div>
               <div type="v" n="29">
                  <p>andhafjands im Iesus qaþ : amen , qiþa izwis : ni ƕashun ist saei aflailoti
                     gard aiþþau broþruns aiþþau swistruns aiþþau aiþein aiþþau attan aiþþau qen
                     aiþþau barna aiþþau haimoþlja in meina jah in þizos aiwaggeljons ,</p>
               </div>
               <div type="v" n="30">
                  <p>saei ni andnimai ·r· falþ nu in þamma mela gardins jah broþruns jah
                     swistruns jah attan jah aiþein jah barna jah haimoþlja miþ wrakom jah in aiwa
                     þamma anawairþin libain aiweinon .</p>
               </div>
               <div type="v" n="31">
                  <p>aþþan managai wairþand frumans aftumans , jah aftumans frumans .</p>
               </div>
               <div type="v" n="32">
                  <p>wesunuþ~þan ana wiga gaggandans du Iairusaulwmai jah was faurbigaggands ins
                     Iesus , jah sildaleikidedun jah afarlaistjandans faurhtai waurþun . jah
                     andnimands aftra þans twalif dugann im qiþan þoei habaidedun ina gadaban
                     .</p>
               </div>
               <div type="v" n="33">
                  <p>þatei sai , usgaggam in Iairusaulwma jah sunus mans atgibada þaim
                     ufargudjam jah bokarjam , jah gawargjand ina dauþau jah atgiband ina
                     þiudom</p>
               </div>
               <div type="v" n="34">
                  <p>jah bilaikand ina jah bliggwand ina jah speiwand ana ina jah usqimand imma
                     , jah þridjin daga ustandiþ .</p>
               </div>
               <div type="v" n="35">
                  <p>jah athabaidedun sik du imma Iakobus jah Iohannes , sunjus Zaibaidaiaus ,
                     qiþandans : laisari , wileima ei þatei þuk bidjos , taujais uggkis .</p>
               </div>
               <div type="v" n="36">
                  <p>iþ Iesus qaþ im : ƕa wileits taujan mik igqis ?</p>
               </div>
               <div type="v" n="37">
                  <p>iþ eis qeþun du imma : fragif ugkis ei ains af taihswon þeinai jah ains af
                     hleidumein þeinai sitaiwa in wulþau þeinamma .</p>
               </div>
               <div type="v" n="38">
                  <p>iþ Iesus qaþuh du im : ni wituts ƕis bidjats : magutsu driggkan stikl þanei
                     ik driggka , jah daupeinai þizaiei ik daupjada , ei daupjaindau ?</p>
               </div>
               <div type="v" n="39">
                  <p>iþ eis qeþun du imma : magu . iþ Iesus qaþuh du im : sweþauh þana stikl
                     þanei ik driggka , driggkats jah þizai daupeinai þizaiei ik daupjada daupjanda
                     ;</p>
               </div>
               <div type="v" n="40">
                  <p>iþ þata du sitan af taihswon meinai aiþþau af hleidumein nist mein du giban
                     , alja þaimei manwiþ was .</p>
               </div>
               <div type="v" n="41">
                  <p>jah gahausjandans þai taihun dugunnun unwerjan bi Iakobu jah Iohannen
                     .</p>
               </div>
               <div type="v" n="42">
                  <p>iþ is athaitands ins qaþ du im : wituþ þatei þaiei þuggkjand reikinon
                     þiudom , gafraujinond im , iþ þai mikilans ize gawaldand im .</p>
               </div>
               <div type="v" n="43">
                  <p>iþ ni swa sijai in izwis ; ak saƕazuh saei wili wairþan mikils in izwis ,
                     sijai izwar andbahts ;</p>
               </div>
               <div type="v" n="44">
                  <p>jah saei wili izwara wairþan frumists , sijai allaim skalks .</p>
               </div>
               <div type="v" n="45">
                  <p>jah auk sunus mans ni qam at andbahtjam , ak andbahtjan jah giban saiwala
                     seina faur managans lun .</p>
               </div>
               <div type="v" n="46">
                  <p>jah qemun in Iairikon . jah usgaggandin imma jainþro miþ siponjam seinaim
                     jah managein ganohai , sunus Teimaiaus , Barteimaiaus sa blinda , sat faur wig
                     du aihtron .</p>
               </div>
               <div type="v" n="47">
                  <p>jah gahausjands þatei Iesus sa Nazoraius ist , dugann hropjan jah qiþan :
                     sunau Daweidis , Iesu , armai mik !</p>
               </div>
               <div type="v" n="48">
                  <p>jah ƕotidedun imma managai ei gaþahaidedi ; iþ is filu mais hropida : sunau
                     Daweidis , armai mik !</p>
               </div>
               <div type="v" n="49">
                  <p>jah gastandands Iesus haihait atwopjan ina . jah wopidedun þana blindan ,
                     qiþandans du imma : þrafstei þuk ; urreis , wopeiþ þuk .</p>
               </div>
               <div type="v" n="50">
                  <p>iþ is afwairpands wastjai seinai ushlaupands qam at Iesu .</p>
               </div>
               <div type="v" n="51">
                  <p>jah andhafjands qaþ du imma Iesus : ƕa wileis ei taujau þus ? iþ sa blinda
                     qaþ du imma : rabbaunei , ei ussaiƕau .</p>
               </div>
               <div type="v" n="52">
                  <p>iþ Iesus qaþ du imma : gagg , galaubeins þeina ganasida þuk . jah sunsaiw
                     ussaƕ jah laistida in wiga Iesu .</p>
               </div>
            </div>
            <div type="ch" n="11">
               <div type="v" n="1">
                  <p>Jah biþe neƕa wesun Iairusalem , in Beþsfagein jah Biþaniin at fairgunja
                     alewjin , insandida twans siponje seinaize</p>
               </div>
               <div type="v" n="2">
                  <p>jah qaþ du im : gaggats in haim þo wiþrawairþon iggqis , jah sunsaiw
                     inngaggandans in þo baurg bigitats fulan gabundanana , ana þammei nauh ainshun
                     manne ni sat ; andbindandans ina attiuhats .</p>
               </div>
               <div type="v" n="3">
                  <p>jah jabai ƕas iggqis qiþai : duƕe þata taujats ? qiþaits : þatei frauja þis
                     gairneiþ ; jah sunsaiw ina insandeiþ hidre .</p>
               </div>
               <div type="v" n="4">
                  <p>galiþun þan jah bigetun fulan gabundanana at daura uta ana gagga ; jah
                     andbundun ina .</p>
               </div>
               <div type="v" n="5">
                  <p>jah sumai þize jainar standandane qeþun du im : ƕa taujats andbindandans
                     þana fulan ?</p>
               </div>
               <div type="v" n="6">
                  <p>iþ eis qeþun du im swaswe anabauþ im Iesus , jah lailotun ins .</p>
               </div>
               <div type="v" n="7">
                  <p>jah brahtedun þana fulan at Iesua jah galagidedun ana ina wastjos seinos ,
                     jah gasat ana ina .</p>
               </div>
               <div type="v" n="8">
                  <p>managai þan wastjom seinaim strawidedun ana wiga ; sumai astans maimaitun
                     us bagmam jah strawidedun ana wiga .</p>
               </div>
               <div type="v" n="9">
                  <p>jah þai fauragaggandans jah þai afarlaistjandans hropidedun qiþandans :
                     osanna , þiuþida sa qimanda in namin fraujins !</p>
               </div>
               <div type="v" n="10">
                  <p>þiuþido so qimandei þiudangardi in namin fraujins attins unsaris Daweidis ,
                     osanna in hauhistjam !</p>
               </div>
               <div type="v" n="11">
                  <p>jah galaiþ in Iairusaulwma Iesus jah in alh ; jah bisaiƕands alla , at
                     andanahtja juþan wisandin ƕeilai usiddja in Beþanian miþ þaim twalibim
                     .</p>
               </div>
               <div type="v" n="12">
                  <p>jah iftumin daga usstandandam im us Beþaniin gredags was .</p>
               </div>
               <div type="v" n="13">
                  <p>jah gasaiƕands smakkabagm fairraþro habandan lauf atiddja , ei aufto bigeti
                     ƕa ana imma ; jah qimands at imma ni waiht bigat ana imma niba lauf ; ni auk
                     was mel smakkane .</p>
               </div>
               <div type="v" n="14">
                  <p>jah usbairands qaþ du imma : ni þanaseiþs us þus aiw manna akran matjai .
                     jah gahausidedun þai siponjos is .</p>
               </div>
               <div type="v" n="15">
                  <p>jah iddjedun du Iairusaulwmai . jah atgaggands Iesus in alh dugann
                     uswairpan þans frabugjandans jah bugjandans in alh jah mesa skattjane jah
                     sitlans þize frabugjandane ahakim uswaltida .</p>
               </div>
               <div type="v" n="16">
                  <p>jah ni lailot ei ƕas þairhberi kas þairh þo alh .</p>
               </div>
               <div type="v" n="17">
                  <p>jah laisida qiþands du im : niu gameliþ ist þatei razn mein razn bido
                     haitada allaim þiudom ? iþ jus gatawideduþ ita du filigrja waidedjane .</p>
               </div>
               <div type="v" n="18">
                  <p>jah gahausidedun þai bokarjos jah gudjane auhumistans jah sokidedun , ƕaiwa
                     imma usqistidedeina : ohtedun auk ina , unte alla managei sildaleikidedun in
                     laiseinais is .</p>
               </div>
               <div type="v" n="19">
                  <p>jah biþe andanahti warþ , usiddja ut us þizai baurg .</p>
               </div>
               <div type="v" n="20">
                  <p>jah in maurgin faurgaggandans gaseƕun þana smakkabagm þaursjana us waurtim
                     .</p>
               </div>
               <div type="v" n="21">
                  <p>jah gamunands Paitrus qaþ du imma : rabbei , sai , smakkabagms þanei
                     fraqast gaþaursnoda .</p>
               </div>
               <div type="v" n="22">
                  <p>jah andhafjands Iesus qaþ du im : habaiþ galaubein gudis !</p>
               </div>
               <div type="v" n="23">
                  <p>amen auk qiþa izwis , þisƕazuh ei qiþai du þamma fairgunja : ushafei þuk
                     jah wairp þus in marein , jah ni tuzwerjai in hairtin seinamma , ak galaubjai
                     þata , ei þatei qiþiþ gagaggiþ , wairþiþ imma þisƕah þei qiþiþ .</p>
               </div>
               <div type="v" n="24">
                  <p>duþþe qiþa izwis : allata þisƕah þei bidjandans sokeiþ , galaubeiþ þatei
                     nimiþ , jah wairþiþ izwis .</p>
               </div>
               <div type="v" n="25">
                  <p>jah þan standaiþ bidjandans , afletaiþ , jabai ƕa habaiþ wiþra ƕana , ei
                     jah atta izwar sa in himinam afletai izwis missadedins izwaros .</p>
               </div>
               <div type="v" n="26">
                  <p>iþ jabai jus ni afletiþ , ni þau atta izwar sa in himinam afletiþ izwis
                     missadedins izwaros .</p>
               </div>
               <div type="v" n="27">
                  <p>jah iddjedun aftra du Iairusaulwmai . jah in alh ƕarbondin imma ,
                     atiddjedun du imma þai auhumistans gudjans jah bokarjos jah sinistans .</p>
               </div>
               <div type="v" n="28">
                  <p>jah qeþun du imma : in ƕamma waldufnje þata taujis ? jah ƕas þus þata
                     waldufni atgaf , ei þata taujis ?</p>
               </div>
               <div type="v" n="29">
                  <p>iþ Iesus andhafjands qaþ du im : fraihna jah ik izwis ainis waurdis jah
                     andhafjiþ mis , jah qiþa izwis in ƕamma waldufnje þata tauja .</p>
               </div>
               <div type="v" n="30">
                  <p>daupeins Iohannis uzuh himina was þau uzuh mannam ? andhafjiþ mis .</p>
               </div>
               <div type="v" n="31">
                  <p>jah þahtedun du sis misso qiþandans , jabai qiþam : us himina , qiþiþ :
                     aþþan duƕe ni galaubideduþ imma ?</p>
               </div>
               <div type="v" n="32">
                  <p>ak qiþam : us mannam , uhtedun þo managein . allai auk alakjo habaidedun
                     Iohannen þatei bi sunjai praufetes was .</p>
               </div>
               <div type="v" n="33">
                  <p>jah andhafjandans qeþun du Iesua : ni witum . jah andhafjands Iesus qaþ du
                     im : nih ik izwis qiþa in ƕamma waldufnje þata tauja .</p>
               </div>
            </div>
            <div type="ch" n="12">
               <div type="v" n="1">
                  <p>Jah dugann im in gajukom qiþan : weinagard ussatida manna jah bisatida ina
                     faþom jah usgrof dal uf mesa jah gatimrida kelikn jah anafalh ina waurstwjam
                     jah aflaiþ aljaþ .</p>
               </div>
               <div type="v" n="2">
                  <p>jah insandida du þaim waurstwjam at mel skalk , ei at þaim waurstwjam nemi
                     akranis þis weinagardis .</p>
               </div>
               <div type="v" n="3">
                  <p>iþ eis nimandans ina usbluggwun jah insandidedun laushandjan .</p>
               </div>
               <div type="v" n="4">
                  <p>jah aftra insandida du im anþarana skalk ; jah þana stainam wairpandans
                     gaaiwiskodedun jah haubiþwundan brahtedun jah insandidedun ganaitidana
                     .</p>
               </div>
               <div type="v" n="5">
                  <p>jah aftra insandida anþarana ; jah jainana afslohun jah managans anþarans ,
                     sumans usbliggwandans , sumanzuh þan usqimandans .</p>
               </div>
               <div type="v" n="6">
                  <p>þanuh nauhþanuh ainana sunu aigands liubana sis , insandida jah þana du im
                     spedistana , qiþands þatei gaaistand sunu meinana .</p>
               </div>
               <div type="v" n="7">
                  <p>iþ jainai þai waurstwjans qeþun du sis misso þatei sa ist sa arbinumja ;
                     hirjiþ , usqimam imma , jah unsar wairþiþ þata arbi .</p>
               </div>
               <div type="v" n="8">
                  <p>jah undgreipandans ina usqemun jah uswaurpun imma ut us þamma weinagarda
                     .</p>
               </div>
               <div type="v" n="9">
                  <p>ƕa nuh taujai frauja þis weinagardis ? qimiþ jah usqisteiþ þans waurstwjans
                     jah gibiþ þana weinagard anþaraim .</p>
               </div>
               <div type="v" n="10">
                  <p>nih þata gamelido ussuggwuþ : stains þammei uswaurpun þai timrjans , sah
                     warþ du haubida waihstins ?</p>
               </div>
               <div type="v" n="11">
                  <p>fram fraujin warþ sa jah ist sildaleiks in augam unsaraim .</p>
               </div>
               <div type="v" n="12">
                  <p>jah sokidedun ina undgreipan jah ohtedun þo managein ; froþun auk þatei du
                     im þo gajukon qaþ . jah afletandans ina galiþun .</p>
               </div>
               <div type="v" n="13">
                  <p>jah insandidedun du imma sumai þize Fareisaie jah Herodiane , ei ina
                     ganuteina waurda .</p>
               </div>
               <div type="v" n="14">
                  <p>iþ eis qimandans qeþun du imma : laisari , witum þatei sunjeins is jah ni
                     kara þuk manshun ; ni auk saiƕis in andwairþja manne , ak bi sunjai wig gudis
                     laiseis : skuldu ist kaisaragild giban kaisara , þau niu gibaima ?</p>
               </div>
               <div type="v" n="15">
                  <p>iþ Iesus gasaiƕands ize liutein qaþ du im : ƕa mik fraisiþ ? atbairiþ mis
                     skatt , ei gasaiƕau .</p>
               </div>
               <div type="v" n="16">
                  <p>iþ eis atberun , jah qaþ du im : ƕis ist sa manleika jah so ufarmeleins ?
                     iþ eis qeþun du imma : kaisaris .</p>
               </div>
               <div type="v" n="17">
                  <p>jah andhafjands Iesus qaþ du im : usgibiþ þo kaisaris kaisara jah þo gudis
                     guda . jah sildaleikidedun ana þamma .</p>
               </div>
               <div type="v" n="18">
                  <p>jah atiddjedun Saddukaieis du imma þaiei qiþand usstass ni wisan , jah
                     frehun ina qiþandans :</p>
               </div>
               <div type="v" n="19">
                  <p>laisari , Moses gamelida unsis þatei jabai ƕis broþar gadauþnai jah
                     bileiþai qenai jah barne ni bileiþai , ei nimai broþar is þo qen is jah
                     ussatjai barna broþr seinamma .</p>
               </div>
               <div type="v" n="20">
                  <p>sibun broþrahans wesun ; jah sa frumista nam qen jah gaswiltands ni bilaiþ
                     fraiwa .</p>
               </div>
               <div type="v" n="21">
                  <p>jah anþar nam þo jah gadauþnoda jah ni sa bilaiþ fraiwa . jah þridja
                     samaleiko .</p>
               </div>
               <div type="v" n="22">
                  <p>jah nemun þo samaleiko þai sibun jah ni biliþun fraiwa . spedumista allaize
                     gaswalt jah so qens .</p>
               </div>
               <div type="v" n="23">
                  <p>in þizai usstassai , þan usstandand , ƕarjamma ize wairþiþ qens ? þai auk
                     sibun aihtedun þo du qenai .</p>
               </div>
               <div type="v" n="24">
                  <p>jah andhafjands Iesus qaþ du im : niu duþe airzjai sijuþ , ni kunnandans
                     mela nih maht gudis ?</p>
               </div>
               <div type="v" n="25">
                  <p>allis þan usstandand us dauþaim , ni liugand ni liuganda , ak sind swe
                     aggiljus þai in himinam .</p>
               </div>
               <div type="v" n="26">
                  <p>aþþan bi dauþans , þatei urreisand , niu gakunnaideduþ ana bokom Mosezis
                     ana aiƕatundjai , ƕaiwa imma qaþ guþ qiþands : ik im guþ Abrahamis jah guþ
                     Isakis jah guþ Iakobis ?</p>
               </div>
               <div type="v" n="27">
                  <p>nist guþ dauþaize , ak qiwaize . aþþan jus filu airzjai sijuþ .</p>
               </div>
               <div type="v" n="28">
                  <p>jah duatgaggands ains þize bokarje , gahausjands ins samana sokjandans ,
                     gasaiƕands þatei waila im andhof , frah ina : ƕarja ist allaizo anabusne
                     frumista ?</p>
               </div>
               <div type="v" n="29">
                  <p>iþ Iesus andhof imma þatei frumista allaizo anabusns : hausei , Israel ,
                     frauja guþ unsar frauja ains ist .</p>
               </div>
               <div type="v" n="30">
                  <p>jah frijos fraujan guþ þeinana us allamma hairtin þeinamma jah us allai
                     saiwalai þeinai jah us allai gahugdai þeinai jah us allai mahtai þeinai . so
                     frumista anabusns .</p>
               </div>
               <div type="v" n="31">
                  <p>jah anþara galeika þizai : frijos neƕundjan þeinana swe þuk silban . Maizei
                     þaim anþara anabusns nist .</p>
               </div>
               <div type="v" n="32">
                  <p>jah qaþ du imma sa bokareis : waila , laisari , bi sunjai qast þatei ains
                     ist , jah nist anþar alja imma ;</p>
               </div>
               <div type="v" n="33">
                  <p>jah þata du frijon ina us allamma hairtin jah us allamma fraþja jah us
                     allai saiwalai jah us allai mahtai , jah þata du frijon neƕundjan swe sik
                     silban managizo ist allaim þaim alabrunstim jah saudim .</p>
               </div>
               <div type="v" n="34">
                  <p>jah Iesus gasaiƕands ina þatei frodaba andhof , qaþ du imma : ni fairra is
                     þiudangardjai gudis . jah ainshun þanaseiþs ni gadaursta ina fraihnan .</p>
               </div>
               <div type="v" n="35">
                  <p>jah andhafjands Iesus qaþ laisjands in alh : ƕaiwa qiþand þai bokarjos
                     þatei Xristus sunus ist Daweidis ?</p>
               </div>
               <div type="v" n="36">
                  <p>silba auk Daweid qaþ in ahmin weihamma : qiþiþ frauja du fraujin meinamma ,
                     sit af taihswon meinai , unte ik galagja fijands þeinans fotubaurd fotiwe
                     þeinaize .</p>
               </div>
               <div type="v" n="37">
                  <p>silba raihtis Daweid qiþiþ ina fraujan , jah ƕaþro imma sunus ist ? jah
                     alla so managei hausidedun imma gabaurjaba .</p>
               </div>
               <div type="v" n="38">
                  <p>jah qaþ du im in laiseinai seinai : saiƕiþ faura bokarjam</p>
               </div>
            </div>
            <div type="ch" n="13">
               <div type="v" n="16">
                  <p>wastja seina .</p>
               </div>
               <div type="v" n="17">
                  <p>aþþan wai þaim qiþuhaftom jah daddjandeim in jainaim dagam .</p>
               </div>
               <div type="v" n="18">
                  <p>aþþan bidjaiþ ei ni wairþai sa þlauhs izwar wintrau .</p>
               </div>
               <div type="v" n="19">
                  <p>wairþand auk þai dagos jainai aglo swaleika , swe ni was swaleika fram
                     anastodeinai gaskaftais þoei gaskop guþ , und hita , jah ni wairþiþ .</p>
               </div>
               <div type="v" n="20">
                  <p>jah ni frauja gamaurgidedi þans dagans , ni þauh ganesi ainhun leike ; akei
                     in þize gawalidane , þanzei gawalida , gamaurgida þans dagans .</p>
               </div>
               <div type="v" n="21">
                  <p>jah þan jabai ƕas izwis qiþai : sai , her Xristus , aiþþau sai , jainar ,
                     ni galaubjaiþ ;</p>
               </div>
               <div type="v" n="22">
                  <p>unte urreisand galiugaxristjus jah galiugapraufeteis jah giband taiknins
                     jah fauratanja du afairzjan , jabai mahteig sijai , jah þans gawalidans
                     .</p>
               </div>
               <div type="v" n="23">
                  <p>iþ jus saiƕiþ : sai , fauragataih izwis allata .</p>
               </div>
               <div type="v" n="24">
                  <p>akei in jainans dagans afar þo aglon jaina sauil riqizeiþ jah mena ni gibiþ
                     liuhaþ sein .</p>
               </div>
               <div type="v" n="25">
                  <p>jah stairnons himinis wairþand driusandeins jah mahteis þos in himinam
                     gawagjanda .</p>
               </div>
               <div type="v" n="26">
                  <p>jah þan gasaiƕand sunu mans qimandan in milhmam miþ mahtai managai jah
                     wulþau .</p>
               </div>
               <div type="v" n="27">
                  <p>jah þan insandeiþ aggiluns seinans jah galisiþ þans gawalidans seinans af
                     fidwor windam fram andjam airþos und andi himinis .</p>
               </div>
               <div type="v" n="28">
                  <p>aþþan af smakkabagma ganimiþ þo gajukon . þan þis juþan asts þlaqus wairþiþ
                     , jah uskeinand laubos , kunnuþ þatei neƕa ist asans .</p>
               </div>
               <div type="v" n="29">
                  <p>swah jah jus , þan gasaiƕiþ þata wairþan , kunneiþ þatei neƕa sijuþ
                     at</p>
               </div>
            </div>
            <div type="ch" n="14">
               <div type="v" n="4">
                  <p>_teins þis balsanis warþ ?</p>
               </div>
               <div type="v" n="5">
                  <p>maht wesi auk þata balsan frabugjan in managizo þau þrija hunda skatte jah
                     giban unledaim . jah andstaurraidedun þo .</p>
               </div>
               <div type="v" n="6">
                  <p>iþ Iesus qaþ : letiþ þo ; duƕe izai usþriutiþ ? þannu goþ waurstw waurhta
                     bi mis .</p>
               </div>
               <div type="v" n="7">
                  <p>sinteino auk þans unledans habaiþ miþ izwis , jah þan wileiþ , maguþ im
                     waila taujan ; iþ mik ni sinteino habaiþ .</p>
               </div>
               <div type="v" n="8">
                  <p>þatei habaida so gatawida ; faursnau salbon mein leik du usfilha .</p>
               </div>
               <div type="v" n="9">
                  <p>amen , qiþa izwis : þisƕaruh þei merjada so aiwaggeljo and alla manaseþ ,
                     jah þatei gatawida so rodjada du gamundai izos .</p>
               </div>
               <div type="v" n="10">
                  <p>jah Iudas Iskarioteis , ains þize twalibe , galaiþ du þaim gudjam , ei
                     galewidedi ina im .</p>
               </div>
               <div type="v" n="11">
                  <p>iþ eis gahausjandans faginodedun jah gahaihaitun imma faihu giban ; jah
                     sokida ƕaiwa gatilaba ina galewidedi .</p>
               </div>
               <div type="v" n="12">
                  <p>jah þamma frumistin daga azwme , þan paska salidedun , qeþun du imma þai
                     siponjos is : ƕar wileis ei galeiþandans manwjaima , ei matjais paska ?</p>
               </div>
               <div type="v" n="13">
                  <p>jah insandida twans siponje seinaize qaþuh du im : gaggats in þo baurg ,
                     jah gamoteiþ igqis manna kas watins bairands : gaggats afar þamma ,</p>
               </div>
               <div type="v" n="14">
                  <p>jah þadei inngaleiþai , qiþaits þamma heiwafraujin þatei laisareis qiþiþ :
                     ƕar sind saliþwos þarei paska miþ siponjam meinaim matjau ?</p>
               </div>
               <div type="v" n="15">
                  <p>jah sa izwis taikneiþ kelikn mikilata , gastrawiþ , manwjata ; jah jainar
                     manwjaiþ unsis .</p>
               </div>
               <div type="v" n="16">
                  <p>jah usiddjedun þai siponjos</p>
               </div>
               <div type="v" n="41">
                  <p>sai , galewjada sunus mans in handuns frawaurhtaize .</p>
               </div>
               <div type="v" n="42">
                  <p>urreisiþ , gaggam ! sai , sa lewjands mik atneƕida .</p>
               </div>
               <div type="v" n="43">
                  <p>jah sunsaiw nauhþanuh at imma rodjandin qam Iudas , sums þize twalibe , jah
                     miþ imma managei miþ hairum jah triwam fram þaim auhumistam gudjam jah bokarjam
                     jah sinistam .</p>
               </div>
               <div type="v" n="44">
                  <p>at~uh~þan~gaf sa lewjands ina im bandwon qiþands : þammei kukjau , sa ist :
                     greipiþ þana jah tiuhiþ arniba .</p>
               </div>
               <div type="v" n="45">
                  <p>jah qimands sunsaiw , atgaggands du imma qaþ : rabbei , rabbei ! jah kukida
                     imma .</p>
               </div>
               <div type="v" n="46">
                  <p>iþ eis uslagidedun handuns ana ina jah undgripun ina .</p>
               </div>
               <div type="v" n="47">
                  <p>iþ ains sums þize atstandandane imma uslukands hairu sloh skalk auhumistins
                     gudjins jah afsloh imma auso þata taihswo .</p>
               </div>
               <div type="v" n="48">
                  <p>jah andhafjands Iesus qaþ du im : swe du waidedjin urrunnuþ miþ hairum jah
                     triwam greipan mik .</p>
               </div>
               <div type="v" n="49">
                  <p>daga ƕammeh was at izwis in alh laisjands jah ni gripuþ mik : ak ei
                     usfullnodedeina bokos .</p>
               </div>
               <div type="v" n="50">
                  <p>jah afletandans ina gaþlauhun allai .</p>
               </div>
               <div type="v" n="51">
                  <p>jah ains sums juggalauþs laistida afar imma biwaibiþs leina ana naqadana ;
                     jah gripun is þai juggalaudeis .</p>
               </div>
               <div type="v" n="52">
                  <p>iþ is bileiþands þamma leina naqaþs gaþlauh faura im .</p>
               </div>
               <div type="v" n="53">
                  <p>jah gatauhun Iesu du auhumistin gudjin ; jah garunnun miþ imma auhumistans
                     gudjans allai jah þai sinistans jah bokarjos .</p>
               </div>
               <div type="v" n="54">
                  <p>jah Paitrus fairraþro laistida afar imma , unte qam in garda þis
                     auhumistins gudjins ; jah was sitands miþ andbahtam jah warmjands sik at
                     liuhada .</p>
               </div>
               <div type="v" n="55">
                  <p>iþ þai auhumistans gudjans jah alla so gafaurds sokidedun ana Iesu
                     weitwodiþa du afdauþjan ina jah ni bigetun .</p>
               </div>
               <div type="v" n="56">
                  <p>managai auk galiug weitwodidedun ana ina , jah samaleikos þos weitwodiþos
                     ni wesun .</p>
               </div>
               <div type="v" n="57">
                  <p>jah sumai usstandandans galiug weitwodidedun ana ina qiþandans :</p>
               </div>
               <div type="v" n="58">
                  <p>þatei weis gahausidedum qiþandan ina þatei ik gataira alh þo handuwaurhton
                     jah bi þrins dagans anþara unhanduwaurhta gatimrja .</p>
               </div>
               <div type="v" n="59">
                  <p>jah ni swa samaleika was weitwodiþa ize .</p>
               </div>
               <div type="v" n="60">
                  <p>jah usstandands sa auhumista gudja in midjaim frah Iesu qiþands : niu
                     andhafjis waiht , ƕa þai ana þuk weitwodjand ?</p>
               </div>
               <div type="v" n="61">
                  <p>iþ is þahaida jah waiht ni andhof . aftra sa auhumista gudja frah ina jah
                     qaþ du imma : þu is Xristus sa sunus þis þiuþeigins ?</p>
               </div>
               <div type="v" n="62">
                  <p>iþ is qaþuh : ik im ; jah gasaiƕiþ þana sunu mans af taihswon sitandan
                     mahtais jah qimandan miþ milhmam himinis .</p>
               </div>
               <div type="v" n="63">
                  <p>iþ sa auhumista gudja disskreitands wastjos seinos qaþ : ƕa þanamais
                     þaurbum weis weitwode ?</p>
               </div>
               <div type="v" n="64">
                  <p>hausideduþ þo wajamerein is : ƕa izwis þugkeiþ ? þaruh eis allai
                     gadomidedun ina skulan wisan dauþau .</p>
               </div>
               <div type="v" n="65">
                  <p>jah dugunnun sumai speiwan ana wlit is jah huljan andwairþi is jah
                     kaupatjan ina ; jah qeþun du imma : praufetei ! jah andbahtos gabaurjaba lofam
                     slohun ina .</p>
               </div>
               <div type="v" n="66">
                  <p>jah wisandin Paitrau in rohsnai dalaþa jah atiddja aina þiujo þis
                     auhumistins gudjins ,</p>
               </div>
               <div type="v" n="67">
                  <p>jah gasaiƕandei Paitru warmjandan sik , insaiƕandei du imma qaþ : jah þu
                     miþ Iesua þamma Nazoreinau wast .</p>
               </div>
               <div type="v" n="68">
                  <p>iþ is afaiaik qiþands : ni wait , ni kann ƕa þu qiþis . jah galaiþ faur
                     gard , jah hana wopida .</p>
               </div>
               <div type="v" n="69">
                  <p>jah þiwi gasaiƕandei ina aftra dugann qiþan þaim faurastandandam , þatei sa
                     þizei ist .</p>
               </div>
               <div type="v" n="70">
                  <p>iþ is aftra laugnida . jah afar leitil aftra þai atstandandans qeþun du
                     Paitrau : bi sunjai , þizei is ; jah auk Galeilaius is jah razda þeina galeika
                     ist .</p>
               </div>
               <div type="v" n="71">
                  <p>iþ is dugann afaikan jah swaran þatei ni kann þana mannan þanei qiþiþ
                     .</p>
               </div>
               <div type="v" n="72">
                  <p>jah anþaramma sinþa hana wopida . jah gamunda Paitrus þata waurd , swe qaþ
                     imma Iesus , þatei faurþize hana hrukjai twaim sinþam , inwidis mik þrim sinþam
                     . jah dugann greitan .</p>
               </div>
            </div>
            <div type="ch" n="15">
               <div type="v" n="1">
                  <p>Jah sunsaiw in maurgin garuni taujandans þai auhumistans gudjans miþ þaim
                     sinistam jah bokarjam , jah alla so gafaurds gabindandans Iesu brahtedun ina at
                     Peilatau .</p>
               </div>
               <div type="v" n="2">
                  <p>jah frah ina Peilatus : þu is þiudans Iudaie ? iþ is andhafjands qaþ du
                     imma : þu qiþis .</p>
               </div>
               <div type="v" n="3">
                  <p>jah wrohidedun ina þai auhumistans gudjans filu .</p>
               </div>
               <div type="v" n="4">
                  <p>iþ Peilatus aftra frah ina qiþands : niu andhafjis ni waiht ? sai , ƕan
                     filu ana þuk weitwodjand .</p>
               </div>
               <div type="v" n="5">
                  <p>iþ Iesus þanamais waiht ni andhof , swaswe sildaleikida Peilatus .</p>
               </div>
               <div type="v" n="6">
                  <p>iþ and dulþ ƕarjoh fralailot im ainana bandjan þanei bedun .</p>
               </div>
               <div type="v" n="7">
                  <p>wasuh þan sa haitana Barabbas miþ þaim miþ imma drobjandam gabundans ,
                     þaiei in auhjodau maurþr gatawidedun .</p>
               </div>
               <div type="v" n="8">
                  <p>jah usgaggandei alla managei dugunnun bidjan , swaswe sinteino tawida im
                     .</p>
               </div>
               <div type="v" n="9">
                  <p>iþ Peilatus andhof im qiþands : wileidu fraleitan izwis þana þiudan Iudaie
                     ?</p>
               </div>
               <div type="v" n="10">
                  <p>wissa auk þatei in neiþis atgebun ina þai auhumistans gudjans .</p>
               </div>
               <div type="v" n="11">
                  <p>iþ þai auhumistans gudjans inwagidedun þo managein ei mais Barabban
                     fralailoti im .</p>
               </div>
               <div type="v" n="12">
                  <p>iþ Peilatus aftra andhafjands qaþ du im : ƕa nu wileiþ ei taujau þammei
                     qiþiþ þiudan Iudaie ?</p>
               </div>
               <div type="v" n="13">
                  <p>iþ eis aftra hropidedun : ushramei ina .</p>
               </div>
               <div type="v" n="14">
                  <p>iþ Peilatus qaþ du im : ƕa allis ubilis gatawida ? iþ eis mais hropidedun :
                     ushramei ina .</p>
               </div>
               <div type="v" n="15">
                  <p>iþ Peilatus wiljands þizai managein fullafahjan , fralailot im þana
                     Barabban , iþ Iesu atgaf usbliggwands , ei ushramiþs wesi .</p>
               </div>
               <div type="v" n="16">
                  <p>iþ gadrauhteis gatauhun ina innana gardis , þatei ist praitoriaun , jah
                     gahaihaitun alla hansa</p>
               </div>
               <div type="v" n="17">
                  <p>jah gawasidedun ina paurpurai jah atlagidedun ana ina þaurneina wipja
                     uswindandans</p>
               </div>
               <div type="v" n="18">
                  <p>jah dugunnun goljan ina : hails , þiudan Iudaie !</p>
               </div>
               <div type="v" n="19">
                  <p>jah slohun is haubiþ rausa jah bispiwun ina jah lagjandans kniwa inwitun
                     ina .</p>
               </div>
               <div type="v" n="20">
                  <p>jah biþe bilailaikun ina andwasidedun ina þizai paurpurai jah gawasidedun
                     ina wastjom swesaim . jah ustauhun ina ei ushramidedeina ina .</p>
               </div>
               <div type="v" n="21">
                  <p>jah undgripun sumana manne , Seimona Kwreinaiu , qimandan af akra , attan
                     Alaiksandraus jah Rufaus , ei nemi galgan is .</p>
               </div>
               <div type="v" n="22">
                  <p>jah attauhun ina ana Gaulgauþa staþ , þatei ist gaskeiriþ ƕairneins staþs
                     .</p>
               </div>
               <div type="v" n="23">
                  <p>jah gebun imma drigkan wein miþ smwrna ; iþ is ni nam .</p>
               </div>
               <div type="v" n="24">
                  <p>jah ushramjandans ina disdailjand wastjos is wairpandans hlauta ana þos ,
                     ƕarjizuh ƕa nemi .</p>
               </div>
               <div type="v" n="25">
                  <p>wasuh þan ƕeila þridjo , jah ushramidedun ina .</p>
               </div>
               <div type="v" n="26">
                  <p>jah was ufarmeli fairinos is ufarmeliþ : sa þiudans Iudaie .</p>
               </div>
               <div type="v" n="27">
                  <p>jah miþ imma ushramidedun twans waidedjans , ainana af taihswon jah ainana
                     af hleidumein is .</p>
               </div>
               <div type="v" n="28">
                  <p>jah usfullnoda þata gamelido þata qiþando : jah miþ unsibjaim rahniþs was
                     .</p>
               </div>
               <div type="v" n="29">
                  <p>jah þai faurgaggandans wajameridedun ina , wiþondans haubida seina jah
                     qiþandans : o sa gatairands þo alh jah bi þrins dagans gatimrjands þo ,</p>
               </div>
               <div type="v" n="30">
                  <p>nasei þuk silban jah atsteig af þamma galgin !</p>
               </div>
               <div type="v" n="31">
                  <p>samaleiko jah þai auhumistans gudjans bilaikandans ina miþ sis misso miþ
                     þaim bokarjam qeþun : anþarans ganasida , iþ sik silban ni mag ganasjan
                     .</p>
               </div>
               <div type="v" n="32">
                  <p>sa Xristus , sa þiudans Israelis , atsteigadau nu af þamma galgin , ei
                     gasaiƕaima jah galaubjaima . jah þai miþushramidans imma idweitidedun imma
                     .</p>
               </div>
               <div type="v" n="33">
                  <p>jah biþe warþ ƕeila saihsto , riqis warþ ana allai airþai und ƕeila niundon
                     .</p>
               </div>
               <div type="v" n="34">
                  <p>jah niundon ƕeilai wopida Iesus stibnai mikilai qiþands : ailoe ailoe ,
                     lima sibakþanei , þatei ist gaskeiriþ : guþ meins , guþ meins , duƕe mis
                     bilaist ?</p>
               </div>
               <div type="v" n="35">
                  <p>jah sumai þize atstandandane gahausjandans qeþun : sai , Helian wopeiþ
                     .</p>
               </div>
               <div type="v" n="36">
                  <p>þragjands þan ains jah gafulljands swam akeitis , galagjands ana raus ,
                     dragkida ina qiþands : let , ei saiƕam qimaiu Helias athafjan ina .</p>
               </div>
               <div type="v" n="37">
                  <p>iþ Iesus aftra letands stibna mikila uzon .</p>
               </div>
               <div type="v" n="38">
                  <p>jah faurahah als disskritnoda in twa iupaþro und dalaþ .</p>
               </div>
               <div type="v" n="39">
                  <p>gasaiƕands þan sa hundafaþs sa atstandands in andwairþja is þatei swa
                     hropjands uzon , qaþ : bi sunjai , sa manna sa sunus was gudis .</p>
               </div>
               <div type="v" n="40">
                  <p>wesunuþ~þan qinons fairraþro saiƕandeins , in þaimei was Marja so Magdalene
                     jah Marja Iakobis þis minnizins jah Iosezis aiþei jah Salome .</p>
               </div>
               <div type="v" n="41">
                  <p>jah þan was in Galeilaia , jah laistidedun ina jah andbahtidedun imma , jah
                     anþaros managos þozei miþiddjedun imma in Iairusalem .</p>
               </div>
               <div type="v" n="42">
                  <p>jah juþan at andanahtja waurþanamma , unte was paraskaiwe , saei ist fruma
                     sabbato ,</p>
               </div>
               <div type="v" n="43">
                  <p>qimands Iosef af Areimaþaias , gaguds ragineis , saei was jah silba
                     beidands þiudangardjos gudis , anananþjands galaiþ inn du Peilatau jah baþ þis
                     leikis Iesuis .</p>
               </div>
               <div type="v" n="44">
                  <p>iþ Peilatus sildaleikida ei is juþan gaswalt ; jah athaitands þana hundafaþ
                     frah ina jû~þan gadauþnodedi .</p>
               </div>
               <div type="v" n="45">
                  <p>jah finþands at þamma hundafada fragaf þata leik Iosefa .</p>
               </div>
               <div type="v" n="46">
                  <p>jah usbugjands lein jah usnimands ita biwand þamma leina jah galagida ita
                     in hlaiwa , þatei was gadraban us staina , jah atwalwida stain du daura þis
                     hlaiwis .</p>
               </div>
               <div type="v" n="47">
                  <p>iþ Marja so Magdalene jah Marja Iosezis seƕun ƕar galagiþs wesi .</p>
               </div>
            </div>
            <div type="ch" n="16">
               <div type="v" n="1">
                  <p>jah inwisandins sabbate dagis Marja so Magdalene jah Marja so Iakobis jah
                     Salome usbauhtedun aromata , ei atgaggandeins gasalbodedeina ina .</p>
               </div>
               <div type="v" n="2">
                  <p>jah filu air þis dagis afarsabbate atiddjedun du þamma hlaiwa at
                     urrinnandin sunnin .</p>
               </div>
               <div type="v" n="3">
                  <p>jah qeþun du sis misso : ƕas afwalwjai unsis þana stain af daurom þis
                     hlaiwis ?</p>
               </div>
               <div type="v" n="4">
                  <p>jah insaiƕandeins gaumidedun þammei afwalwiþs ist sa stains ; was auk
                     mikils abraba .</p>
               </div>
               <div type="v" n="5">
                  <p>jah atgaggandeins in þata hlaiw gaseƕun juggalauþ sitandan in taihswai
                     biwaibidana wastjai ƕeitai ; jah usgeisnodedun .</p>
               </div>
               <div type="v" n="6">
                  <p>þaruh qaþ du im : ni faurhteiþ izwis , Iesu sokeiþ Nazoraiu þana ushramidan
                     ; nist her , urrais , sai þana staþ þarei galagidedun ina .</p>
               </div>
               <div type="v" n="7">
                  <p>akei gaggiþ qiþiduh du siponjam is jah du Paitrau þatei faurbigaggiþ izwis
                     in Galeilaian ; þaruh ina gasaiƕiþ , swaswe qaþ izwis .</p>
               </div>
               <div type="v" n="8">
                  <p>jah usgaggandeins af þamma hlaiwa gaþlauhun ; dizuh~þan~sat ijos reiro jah
                     usfilmei , jah ni qeþun mannhun waiht ; ohtedun sis auk .</p>
               </div>
               <div type="v" n="9">
                  <p>usstandands þan in maurgin frumin sabbato ataugida sik frumist Marjin þizai
                     Magdalene , af þizaiei uswarp sibun unhulþons .</p>
               </div>
               <div type="v" n="10">
                  <p>soh gaggandei gataih þaim miþ imma wisandam , qainondam jah gretandam
                     .</p>
               </div>
               <div type="v" n="11">
                  <p>jah eis hausjandans þatei libaiþ jah gasaiƕans warþ fram izai , ni
                     galaubidedun .</p>
               </div>
               <div type="v" n="12">
                  <p>afaruh þan þata twaim ize ataugiþs warþ in anþaramma farwa , gaggandam du
                     wehsa :</p>
               </div>
               <div type="v" n="13">
                  <p>jah jainai galeiþandans gataihun þaim anþaraim ; niþ~þaim galaubidedun
                     .</p>
               </div>
               <div type="v" n="14">
                  <p>bi spedistin þan anakumbjandam þaim ainlibim ataugida , jah idweitida
                     ungalaubein ize jah harduhairtein , unte þaim gasaiƕandam ina urrisanana , ni
                     galaubidedun .</p>
               </div>
               <div type="v" n="15">
                  <p>jah qaþ du im : gaggandans in þo manaseþ alakjo , merjaiþ þo aiwaggeljon
                     allai þizai gaskaftai .</p>
               </div>
               <div type="v" n="16">
                  <p>jah sa galaubjands ufdaupiþs ganisiþ ; iþ saei ni galaubeiþ , afdomjada
                     .</p>
               </div>
               <div type="v" n="17">
                  <p>aþþan taikns þaim galaubjandam þata afargaggiþ : in namin meinamma
                     unhulþons uswairpand : razdom rodjand niujaim ,</p>
               </div>
               <div type="v" n="18">
                  <p>waurmans nimand , jah jabai ingibe ƕa drigkaina , ni þauh im agljai ; ana
                     unhailans handuns uslagjand , jah waila wairþiþ im .</p>
               </div>
               <div type="v" n="19">
                  <p>þanuh þan frauja Iesus afar þatei rodida du im , usnumans warþ in himin jah
                     gasat af taihswon gudis .</p>
               </div>
               <div type="v" n="20">
                  <p>iþ jainai usgaggandans meridedun and allata miþ fraujin gawaurstwin jah
                     þata waurd tulgjandin þairh þos afargaggandeins taiknins . amen .</p>
               </div>
            </div>

         </div>
         <div type="bk" n="Ro">

            <div type="ch" n="6">
               <div type="v" n="23">
                  <p>þo auk launa frawaurhtais dauþus ; iþ ansts gudis libains aiweino in
                     Xristau Iesu , fraujin unsaramma .</p>
               </div>
            </div>
            <div type="ch" n="7">
               <div type="v" n="1">
                  <p>Þau niu wituþ , broþrjus kunnandam auk witoþ rodja , þatei witoþ fraujinoþ
                     mann , swa lagga ƕeila swe libaiþ ?</p>
               </div>
               <div type="v" n="2">
                  <p>jah auk ufwaira qens at libandin abin gabundana ist witoda ; aþþan jabai
                     gaswiltiþ aba , galausjada af þamma witoda abins .</p>
               </div>
               <div type="v" n="3">
                  <p>þannu þan at libandin abin haitada horinondei , jabai wairþiþ waira
                     anþaramma ; iþ jabai gaswiltiþ wair , frija ist þis witodis , ei ni sijai
                     horinondei waurþana abin anþaramma .</p>
               </div>
               <div type="v" n="4">
                  <p>swaei nu jah jus , broþrjus meinai , afdauþidai waurþuþ witoda þairh leik
                     Xristaus , ei wairþaiþ anþaramma , þamma us dauþaim urreisandin , ei akran
                     bairaima guda .</p>
               </div>
               <div type="v" n="5">
                  <p>þan auk wesum in leika , winnons frawaurhti þos þairh witoþ waurhtedun in
                     liþum unsaraim du akran bairan dauþau ;</p>
               </div>
               <div type="v" n="6">
                  <p>iþ nu , sai , andbundanai waurþum af witoda , gadauþnandans in þammei
                     gahabaidai wesum , swaei skalkinoma in niujiþai ahmins jah ni fairniþai bokos
                     .</p>
               </div>
               <div type="v" n="7">
                  <p>ƕa nu qiþam ? witoþ frawaurhts ist ? nis~sijai ! ak frawaurht ni
                     ufkunþedjau nih þairh witoþ , unte lustu nih wissedjau , nih witoþ qeþi : ni
                     gairnjais .</p>
               </div>
               <div type="v" n="8">
                  <p>iþ lew nimandei frawaurhts þairh anabusn gawaurhta in mis allana lustu ;
                     unte inu witoþ frawaurhts was nawis .</p>
               </div>
               <div type="v" n="9">
                  <p>iþ ik qius was inu witoþ simle , iþ qimandein anabusnai frawaurhts
                     gaqiunoda ;</p>
               </div>
               <div type="v" n="10">
                  <p>iþ ik gadauþnoda , jah bigitana warþ mis anabusns , sei was du libainai ,
                     wisan du dauþau .</p>
               </div>
               <div type="v" n="11">
                  <p>unte frawaurhts lew nimandei þairh anabusn uslutoda mik , jah þairh þo
                     usqam .</p>
               </div>
               <div type="v" n="12">
                  <p>aþþan nu sweþauh witoþ weihata jah anabusns weiha jah garaihta jah þiuþeiga
                     .</p>
               </div>
               <div type="v" n="13">
                  <p>þata nu þiuþeigo warþ mis dauþus ? nis~sijai ! ak frawaurhts ei uskunþa
                     waurþi frawaurhts , þairh þata þiuþeigo mis gawaurkjandei dauþu , ei waurþi
                     ufarassau frawaurhta frawaurhts þairh anabusn .</p>
               </div>
               <div type="v" n="14">
                  <p>witum auk þatei witoþ ahmein ist ; iþ ik leikeins im , frabauhts uf
                     frawaurht .</p>
               </div>
               <div type="v" n="15">
                  <p>þatei waurkja , ni fraþja ; unte ni þatei wiljau tauja , ak þatei fija þata
                     tauja .</p>
               </div>
               <div type="v" n="16">
                  <p>iþ jabai þatei ni wiljau þata tauja , gaqiss im witoda þatei goþ .</p>
               </div>
               <div type="v" n="17">
                  <p>iþ nu ju ni ik waurkja þata , ak so bauandei in mis frawaurhts .</p>
               </div>
               <div type="v" n="18">
                  <p>wait auk þatei ni bauiþ in mis , þat~ist in leika meinamma , þiuþ ; unte
                     wiljan atligiþ mis , iþ gawaurkjan goþ ni .</p>
               </div>
               <div type="v" n="19">
                  <p>unte ni þatei wiljau waurkja goþ , ak þatei ni wiljau ubil þata tauja
                     .</p>
               </div>
               <div type="v" n="20">
                  <p>jabai nu þatei ni wiljau ik þata tauja , ju ni ik waurkja ita , ak sei
                     bauiþ in mis frawaurhts .</p>
               </div>
               <div type="v" n="21">
                  <p>bigita nu witoþ , wiljandin mis goþ taujan , unte mis atist ubil .</p>
               </div>
               <div type="v" n="22">
                  <p>gawizneigs im auk witoda gudis bi þamma innumin mann ;</p>
               </div>
               <div type="v" n="23">
                  <p>aþþan gasaiƕa anþar witoþ in liþum meinaim , andwaihando witoda ahmins
                     meinis jah frahinþando mik in witoda frawaurhtais þamma wisandin in liþum
                     meinaim .</p>
               </div>
               <div type="v" n="24">
                  <p>wainahs ik manna ! ƕas mik lauseiþ us þamma leika dauþaus þis ?</p>
               </div>
               <div type="v" n="25">
                  <p>awiliudo guda þairh Iesu Xristu , fraujan unsarana ; jau nu silba ik
                     skalkino gahugdai witoda gudis , iþ leika witoda frawaurhtais .</p>
               </div>
            </div>
            <div type="ch" n="8">
               <div type="v" n="1">
                  <p>Ni waiht þannu nu wargiþos þaim in Xristau Iesu ni gaggandam bi leika
                     .</p>
               </div>
               <div type="v" n="2">
                  <p>unte witoþ ahmins libainais in Xristau Iesu frijana brahta mik witodis
                     frawaurhtais jah dauþaus .</p>
               </div>
               <div type="v" n="3">
                  <p>unte þata unmahteigo witodis , in þammei siuks was þairh leik , guþ seinana
                     sunu insandjands in galeikja leikis frawaurhtais jah bi frawaurht gawargida
                     frawaurht in leika ,</p>
               </div>
               <div type="v" n="4">
                  <p>ei garaihtei witodis usfulljaidau in uns þaim ni bi leika gaggandam , ak bi
                     ahmin .</p>
               </div>
               <div type="v" n="5">
                  <p>unte þai bi leika wisandans þo þoei leikis sind , mitond ; iþ þai bi ahmin
                     þo þoei ahmins .</p>
               </div>
               <div type="v" n="6">
                  <p>aþþan fraþi leikis dauþus , iþ fraþi ahmins libains jah gawairþi ;</p>
               </div>
               <div type="v" n="7">
                  <p>unte fraþi leikis fijands du guda ; witoda gudis ni ufhauseiþ , iþ ni mag
                     :</p>
               </div>
               <div type="v" n="8">
                  <p>aþþan þai in leika wisandans guda galeikan ni magun .</p>
               </div>
               <div type="v" n="9">
                  <p>iþ jus ni sijuþ in leika , ak in ahmin , sweþauh jabai ahma gudis bauiþ in
                     izwis . iþ jabai ƕas ahman Xristaus ni habaiþ , sa nist is .</p>
               </div>
               <div type="v" n="10">
                  <p>jabai auk Xristus in izwis , leik raihtis</p>
               </div>
               <div type="v" n="34">
                  <p>saei ist in taihswon gudis , saei jah bidjiþ faur uns .</p>
               </div>
               <div type="v" n="35">
                  <p>ƕas uns afskaidai af friaþwai Xristaus ? aglo ? þau aggwiþa ? þau wrakja ?
                     þau huhrus ? þau naqadei ? þau sleiþei ? þau hairus ?</p>
               </div>
               <div type="v" n="36">
                  <p>swaswe gameliþ ist þatei in þuk gadauþjanda all dagis , rahnidai wesum swe
                     lamba slauhtais .</p>
               </div>
               <div type="v" n="37">
                  <p>akei in þaim allaim jiukam þairh þana frijondan uns .</p>
               </div>
               <div type="v" n="38">
                  <p>gatraua auk þatei ni dauþus ni libains nih aggeljus ni reikja ni mahteis
                     nih andwairþo nih anawairþo ,</p>
               </div>
               <div type="v" n="39">
                  <p>nih hauhiþa nih diupiþa nih gaskafts anþara magi uns afskaidan af friaþwai
                     gudis þizai in Xristau Iesu , fraujin unsaramma .</p>
               </div>
            </div>
            <div type="ch" n="9">
               <div type="v" n="1">
                  <p>Sunja qiþa ni waiht liuga , miþweitwodjandein mis miþwissein meinai in
                     ahmin weihamma ,</p>
               </div>
               <div type="v" n="2">
                  <p>þatei saurga mis ist mikila jah unƕeilo aglo hairtin meinamma .</p>
               </div>
               <div type="v" n="3">
                  <p>usbida auk anaþaima wisan silba ik af Xristau faur broþruns meinans þans
                     samakunjans bi leika ,</p>
               </div>
               <div type="v" n="4">
                  <p>þaiei sind Israeleitai , þizeei ist frastisibja jah wulþus jah witodis
                     garaideins jah triggwos jah skalkinassus jah gahaita ,</p>
               </div>
               <div type="v" n="5">
                  <p>þizeei attans , jah us þaimei Xristus bi leika , saei ist ufar allaim guþ
                     þiuþiþs in aiwam , amen .</p>
               </div>
               <div type="v" n="6">
                  <p>aþþan sweþauh ni usdraus waurd gudis ; ni auk allai þai us Israela þai sind
                     Israel ,</p>
               </div>
               <div type="v" n="7">
                  <p>niþ~þatei sijaina fraiw Abrahamis , allai barna , ak : in Isaka haitada þus
                     fraiw ,</p>
               </div>
               <div type="v" n="8">
                  <p>þat~ist : ni þo barna leikis barna gudis , ak barna gahaitis rahnjanda du
                     fraiwa .</p>
               </div>
               <div type="v" n="9">
                  <p>gahaitis auk waurd þat~ist : bi þamma mela qima , jah wairþiþ Sarrin sunus
                     ;</p>
               </div>
               <div type="v" n="10">
                  <p>aþþan ni þat~ain , ak jah Raibaikka us ainamma galigrja habandei Isakis ,
                     attins unsaris .</p>
               </div>
               <div type="v" n="11">
                  <p>aþþan nauhþanuh ni gabauranai wesun , aiþþau tawidedeina ƕa þiuþis aiþþau
                     unþiuþis , ei bi gawaleinai muns gudis wisai ,</p>
               </div>
               <div type="v" n="12">
                  <p>ni us waurstwam , ak us þamma laþondin qiþan ist izai þatei sa maiza
                     skalkinoþ þamma minnizin ,</p>
               </div>
               <div type="v" n="13">
                  <p>swaswe gameliþ ist : Iakob frijoda , iþ Esaw fijaida .</p>
               </div>
               <div type="v" n="14">
                  <p>ƕa nu qiþam ? ibai inwindiþa fram guda ? nis~sijai !</p>
               </div>
               <div type="v" n="15">
                  <p>du Mose auk qiþiþ : gaarma þanei arma , jah gableiþja þanei bleiþja
                     .</p>
               </div>
               <div type="v" n="16">
                  <p>þannu nu ni wiljandins ni rinnandins , ak armandins gudis .</p>
               </div>
               <div type="v" n="17">
                  <p>qiþiþ auk þata gamelido du Faraoni , unte in þize jah raisida þuk , ei
                     gabairhtjau bi þus maht meina jah gateihaidau namo mein and alla airþa
                     .</p>
               </div>
               <div type="v" n="18">
                  <p>þannu nu jai þanei wili armaiþ , iþ þanei wili gahardeiþ .</p>
               </div>
               <div type="v" n="19">
                  <p>qiþis mis nu : aþþan ƕa nauh faianda ? unte wiljin is ƕas andstandiþ
                     ?</p>
               </div>
               <div type="v" n="20">
                  <p>þannu nu jai , manna , þu ƕas is , ei andwaurdjais guda ? ibai qiþiþ
                     gadikis du þamma digandin : ƕa mik gatawides swa ?</p>
               </div>
               <div type="v" n="21">
                  <p>þau niu habaiþ kasja waldufni þahons us þamma samin daiga taujan sum du
                     galaubamma kasa , sumuþ~þan du ungalaubamma ?</p>
               </div>
               <div type="v" n="22">
                  <p>iþ jabai wiljands guþ ustaiknjan þwairhein jah uskannjan þata mahteigo
                     usbeidands was in managai laggamodein bi kasam þwairheins gamanwidaim du
                     fralustai ,</p>
               </div>
               <div type="v" n="23">
                  <p>ei gakannidedi gabein wulþaus seinis bi kasam armaions þoei fauragamanwida
                     du wulþau ;</p>
               </div>
               <div type="v" n="24">
                  <p>þanzei jah laþoda uns ni þatainei us Iudaium , ak jah us þiudom ,</p>
               </div>
               <div type="v" n="25">
                  <p>swaswe jah in Osaiin qiþiþ : haita þo ni managein meina managein meina ,
                     jah þo unliubon liubon ;</p>
               </div>
               <div type="v" n="26">
                  <p>jah wairþiþ in þamma stada þarei qiþada im : ni managei meina jus , þai
                     haitanda sunjus gudis libandins .</p>
               </div>
               <div type="v" n="27">
                  <p>iþ Esaïas hropeiþ bi Israel : jabai wesi raþjo suniwe Israelis swaswe malma
                     mareins , laibos ganisand .</p>
               </div>
               <div type="v" n="28">
                  <p>waurd auk ustiuhands jah gamaurgjands in garaihtein , unte waurd gamaurgiþ
                     taujiþ frauja ana airþai .</p>
               </div>
               <div type="v" n="29">
                  <p>jah swaswe fauraqaþ Esaïas : nih frauja Sabaoþ biliþi unsis fraiwa , swe
                     Saudauma þau waurþeima jah swe Gaumaurra þau galeikai waurþeima .</p>
               </div>
               <div type="v" n="30">
                  <p>ƕa nu qiþam ? þatei þiudos þos ni laistjandeins garaihtein gafaifahun
                     garaihtein , aþþan garaihtein þo us galaubeinai ;</p>
               </div>
               <div type="v" n="31">
                  <p>iþ Israel laistjands witoþ garaihteins bi witoþ garaihteins ni gasnau
                     .</p>
               </div>
               <div type="v" n="32">
                  <p>Duƕe ? unte ni us galaubeinai , ak us waurstwam witodis ; bistuggqun du
                     staina bistuggqis ,</p>
               </div>
               <div type="v" n="33">
                  <p>swaswe gameliþ ist : sai , galagja in Sion stain bistuggqis jah hallu
                     gamarzeinais , jah sa galaubjands du imma ni gaaiwiskoda .</p>
               </div>
            </div>
            <div type="ch" n="10">
               <div type="v" n="1">
                  <p>Broþrjus , sa raihtis wilja meinis hairtins jah bida du guda bi ins du
                     naseinai .</p>
               </div>
               <div type="v" n="2">
                  <p>weitwodja auk im þatei aljan gudis haband , akei ni bi kunþja .</p>
               </div>
               <div type="v" n="3">
                  <p>unkunnandans auk gudis garaihtein jah seina garaihtein sokjandans stiurjan
                     , garaihtein gudis ni ufhausidedun .</p>
               </div>
               <div type="v" n="4">
                  <p>ustauhts auk witodis Xristus du garaihtein allaim þaim galaubjandam
                     .</p>
               </div>
               <div type="v" n="5">
                  <p>Moses auk meleiþ þo garaihtein us witoda , þatei sa taujands þo manna
                     libaiþ in izai .</p>
               </div>
               <div type="v" n="6">
                  <p>iþ so us galaubeinai garaihtei swa qiþiþ : ni qiþais in hairtin þeinamma :
                     ƕas ussteigiþ in himin ? þat~ist Xristu dalaþ attiuhan ;</p>
               </div>
               <div type="v" n="7">
                  <p>aiþþau : ƕas gasteigiþ in afgrundiþa ? þat~ist Xristu us dauþaim iup
                     ustiuhan .</p>
               </div>
               <div type="v" n="8">
                  <p>akei ƕa qiþiþ ? neƕa þus þata waurd ist in munþa þeinamma jah in hairtin
                     þeinamma , þat~ist waurd galaubeinais þatei merjam .</p>
               </div>
               <div type="v" n="9">
                  <p>þei jabai andhaitis in munþa þeinamma fraujin Iesu jah galaubeis in hairtin
                     þeinamma þatei guþ ina urraisida us dauþaim , ganisis .</p>
               </div>
               <div type="v" n="10">
                  <p>hairto auk galaubeiþ du garaihtiþai , iþ munþa andhaitada du ganistai
                     .</p>
               </div>
               <div type="v" n="11">
                  <p>qiþiþ auk þata gameliþ : ƕazuh sa galaubjands du imma ni gaaiwiskoda
                     .</p>
               </div>
               <div type="v" n="12">
                  <p>ni auk ist gaskaideins Iudaiaus jah Krekis ; sa sama auk frauja allaize ,
                     gabigs in allans þans bidjandans sik .</p>
               </div>
               <div type="v" n="13">
                  <p>ƕazuh auk saei anahaitiþ bidai namo fraujins , ganisiþ .</p>
               </div>
               <div type="v" n="14">
                  <p>ƕaiwa nu bidjand du þammei ni galaubidedun ? aiþþau ƕaiwa galaubjand þammei
                     ni hausidedun ? iþ ƕaiwa hausjand inu merjandan ?</p>
               </div>
               <div type="v" n="15">
                  <p>iþ ƕaiwa merjand , niba insandjanda ? swaswe gameliþ ist : ƕaiwa skaunjai
                     fotjus þize spillondane gawairþi , þize spillondane þiuþ .</p>
               </div>
               <div type="v" n="16">
                  <p>akei ni allai ufhausidedun aiwaggeljon : Esaïas auk qiþiþ : frauja , ƕas
                     galaubida hauseinai unsarai ?</p>
               </div>
               <div type="v" n="17">
                  <p>þannu galaubeins us gahauseinai , iþ gahauseins þairh waurd Xristaus
                     .</p>
               </div>
               <div type="v" n="18">
                  <p>akei qiþa : ibai ni hausidedun ? raihtis : and alla airþa galaiþ drunjus
                     ize jah and andins midjungardis waurda ize .</p>
               </div>
               <div type="v" n="19">
                  <p>akei qiþa : ibai Israel ni fanþ ? frumist Moses qiþiþ : ik in aljana izwis
                     brigga in unþiudom , in þiudai unfraþjandein in þwairhein izwis brigga
                     .</p>
               </div>
               <div type="v" n="20">
                  <p>iþ Esaïas anananþeiþ jah qiþiþ : bigitans warþ þaim mik ni gasokjandam ,
                     swikunþs warþ þaim mik ni gafraihnandam .</p>
               </div>
               <div type="v" n="21">
                  <p>iþ du Israela qiþiþ : allana dag usbraidida þos handuns meinos du managein
                     ungalaubjandein jah andstandandein .</p>
               </div>
            </div>
            <div type="ch" n="11">
               <div type="v" n="1">
                  <p>Qiþa nu : ibai afskauf guþ arbja seinamma ? nis~sijai ! jah auk ik
                     Israeleites im</p>
               </div>
               <div type="v" n="11">
                  <p>ei gadruseina ? nis~sijai ! ak þizai ize missadedai ganists þiudom du in
                     aljana briggan ins .</p>
               </div>
               <div type="v" n="12">
                  <p>iþ jabai missadeds ize gabei fairƕau jah wanains ize gabei þiudom , ƕan
                     mais fullo ize ?</p>
               </div>
               <div type="v" n="13">
                  <p>izwis auk qiþa þiudom : swa lagga swe ik im þiudo apaustaulus , andbahti
                     mein mikilja ,</p>
               </div>
               <div type="v" n="14">
                  <p>ei ƕaiwa in aljana briggau leik mein jah ganasjau sumans us im .</p>
               </div>
               <div type="v" n="15">
                  <p>jabai auk uswaurpa ize gabei fairƕaus , ƕa so andanumts , nibai libains us
                     dauþaim ?</p>
               </div>
               <div type="v" n="16">
                  <p>þandei ufarskafts weiha , jah daigs , jah jabai waurts weiha , jah astos
                     .</p>
               </div>
               <div type="v" n="17">
                  <p>iþ jabai sumai þize aste usbruknodedun , iþ þu wilþeis alewabagms wisands
                     intrusgiþs warst in ins jah gamains þizai waurhtai jah smairþra alewabagmis
                     warst ,</p>
               </div>
               <div type="v" n="18">
                  <p>ni ƕop ana þans anstans ; iþ jabai ƕopis , ni þu þo waurts bairis , ak so
                     waurts þuk .</p>
               </div>
               <div type="v" n="19">
                  <p>qiþais nu : usbruknodedun astos , ei ik intrusgjaidau .</p>
               </div>
               <div type="v" n="20">
                  <p>waila ! ungalaubeinai usbruknodedun , iþ þu galaubeinai gastost ; ni hugei
                     hauhaba , ak ogs .</p>
               </div>
               <div type="v" n="21">
                  <p>þandei guþ þans us gabaurþai astans ni freidida , ibai aufto ni þuk
                     freidjai .</p>
               </div>
               <div type="v" n="22">
                  <p>sai nu selein jah ƕassein garaihta gudis ; aþþan ana þaim þaiei gadrusun ,
                     ƕassein , iþ ana þus selein , jabai þairhwisis in selein ; aiþþau jah þu
                     usmaitaza ,</p>
               </div>
               <div type="v" n="23">
                  <p>jah jainai , niba gatulgjand sik in ungalaubeinai , intrusgjanda ; mahteigs
                     auk ist guþ aftra intrusgjan ins .</p>
               </div>
               <div type="v" n="24">
                  <p>jabai auk þu us wistai usmaitans þis wilþeins alewabagmis jah aljakuns
                     wisands , intrusgans warst in godana alewabagm , ƕan filu mais þai bi wistai
                     intrusgjanda in swesana alewabagm ?</p>
               </div>
               <div type="v" n="25">
                  <p>ni auk wiljau izwis unweisans , broþrjus , þizos runos , ei ni sijaiþ in
                     izwis silbam frodai , unte daubei bi sumata Israela warþ , und þatei fullo
                     þiudo inngaleiþai .</p>
               </div>
               <div type="v" n="26">
                  <p>jah swa allai Israel ganisand , swaswe gameliþ ist : urrinniþ us Sion sa
                     lausjands du afwandjan afgudein af Iakoba .</p>
               </div>
               <div type="v" n="27">
                  <p>jah so im fram mis triggwa , þan afnima frawaurhtins ize .</p>
               </div>
               <div type="v" n="28">
                  <p>aþþan bi aiwaggeljon fijandans in izwara , iþ bi gawaleinai liubai ana
                     attans .</p>
               </div>
               <div type="v" n="29">
                  <p>inu idreiga sind auk gibos jah laþons gudis .</p>
               </div>
               <div type="v" n="30">
                  <p>swaswe raihtis jus suman ni galaubideduþ guda , iþ nu gaarmaidai waurþuþ
                     þizai ize ungalaubeinai ,</p>
               </div>
               <div type="v" n="31">
                  <p>swa jah þai nu ni galaubidedun izwarai armaion , ei jah eis gaarmaindau
                     .</p>
               </div>
               <div type="v" n="32">
                  <p>galauk auk guþ allans in ungalaubeinai , ei allans gaarmai .</p>
               </div>
               <div type="v" n="33">
                  <p>o diupiþa gabeins handugeins jah witubnjis gudis ! ƕaiwa unusspilloda sind
                     stauos is jah unbilaistidai wigos is !</p>
               </div>
               <div type="v" n="34">
                  <p>ƕas auk ufkunþa fraþi fraujins aiþþau ƕas imma ragineis was ?</p>
               </div>
               <div type="v" n="35">
                  <p>aiþþau ƕas imma fruma gaf , jah fragildaidau imma ?</p>
               </div>
               <div type="v" n="36">
                  <p>unte us imma jah þairh ina jah in imma alla ; immuh wulþus du aiwam , amen
                     .</p>
               </div>
            </div>
            <div type="ch" n="12">
               <div type="v" n="1">
                  <p>Bidja nu izwis , broþrjus , þairh bleiþein gudis , usgiban leika izwara
                     saud qiwana , weihana , waila galeikaidana guda , andaþahtana blotinassu
                     izwarana .</p>
               </div>
               <div type="v" n="2">
                  <p>ni galeikoþ izwis þamma aiwa , ak inmaidjaiþ ananiujiþai fraþjis izwaris du
                     gakiusan ƕa sijai wilja gudis , þatei goþ jah galeikaiþ jah ustauhan .</p>
               </div>
               <div type="v" n="3">
                  <p>qiþa auk þairh anst gudis sei gibana ist mis , allaim wisandam in izwis ,
                     ni mais fraþjan þau skuli fraþjan , ak fraþjan du waila fraþjan , ƕarjammeh
                     swaswe guþ gadailida mitaþ galaubeinais .</p>
               </div>
               <div type="v" n="4">
                  <p>swaswe raihtis in ainamma leika liþuns managans habam , þaiþ~þan liþjus
                     allai ni þata samo taui haband ;</p>
               </div>
               <div type="v" n="5">
                  <p>swa managai ain leik sijum in Xristau , aþþan ainƕarjizuh anþar anþaris
                     liþjus</p>
               </div>
               <div type="v" n="8">
                  <p>sa dailjands in allawerein , sa faurastandands in usdaudein , sa armands in
                     hlasein .</p>
               </div>
               <div type="v" n="9">
                  <p>friaþwa unliuta ; fiandans ubila , haftjandans godamma ;</p>
               </div>
               <div type="v" n="10">
                  <p>broþralubon in izwis misso friaþwamildjai ; sweriþai izwis misso
                     faurarahnjandans ;</p>
               </div>
               <div type="v" n="11">
                  <p>usdaudein ni latai ; ahmin wulandans ; fraujin skalkinondans ;</p>
               </div>
               <div type="v" n="12">
                  <p>wenai faginondans ; aglons usþulandans ; bidai haftjandans ;</p>
               </div>
               <div type="v" n="13">
                  <p>andawiznim weihaize gamainjandans ; gastigodein galaistjandans ;</p>
               </div>
               <div type="v" n="14">
                  <p>þiuþjaiþ þans wrikandans izwis : þiuþjaiþ jah ni unþiuþjaiþ ;</p>
               </div>
               <div type="v" n="15">
                  <p>faginon miþ faginondam , gretan miþ gretandam .</p>
               </div>
               <div type="v" n="16">
                  <p>þata samo in izwis misso fraþjandans ; ni hauhaba hugjandans , ak þaim
                     hnaiwam miþgawisandans ; ni wairþaiþ inahai bi izwis silbam .</p>
               </div>
               <div type="v" n="17">
                  <p>ni ainummehun ubil und ubilamma usgibandans ; bisaiƕandans godis ni
                     þatainei in andwairþja gudis , ak jah in andwairþja manne allaize . in
                     andwairþja gudis , ak jah in andwairþja manne allaize .</p>
               </div>
               <div type="v" n="18">
                  <p>jabai magi wairþan us izwis , miþ allaim mannam gawairþi habandans . jabai
                     magi wairþan us izwis , miþ allaim mannam gawairþi habandans .</p>
               </div>
               <div type="v" n="19">
                  <p>ni izwis silbans gawrikandans , liubans , ak gibiþ staþ þwairhein ; gameliþ
                     ist auk : mis fraweit leitaidau , ik fragilda , qiþiþ frauja . ni izwis silbans
                     gawrikandans , liubans , ak gibiþ staþ þwairhein ; gameliþ ist auk : mis
                     fraweit leitaidau , ik fragilda , qiþiþ frauja .</p>
               </div>
               <div type="v" n="20">
                  <p>jabai gredo fijand þeinana , mat gif imma ; iþ jabai þaursjai , dragkei ina
                     ; þata auk taujands haurja funins rikis ana haubiþ is . jabai gredo fijand
                     þeinana , mat gif imma ; iþ jabai þaursjai , dragkei ina ; þata auk taujands
                     haurja funins rikis ana haubiþ is .</p>
               </div>
               <div type="v" n="21">
                  <p>ni gajiukaizau af unþiuþa , ak gajiukais af þiuþa unþiuþ . ni gajiukaizau
                     af unþiuþa , ak gajiukais af þiuþa unþiuþ .</p>
               </div>
            </div>
            <div type="ch" n="13">
               <div type="v" n="1">
                  <p>All saiwalo waldufnjam ufarwisandam ufhausjai ; unte nist waldufni alja
                     fram guda , iþ þo wisandona fram guda gasatida sind . All saiwalo waldufnjam
                     ufarwisandam ufhausjai ; unte nist waldufni alja fram guda , iþ þo wisandona
                     fram guda gasatida sind .</p>
               </div>
               <div type="v" n="2">
                  <p>swaei sa andstandands waldufnja gudis garaideinai andstoþ ; iþ þai
                     andstandandans silbans sis wargiþa nimand . swaei sa andstandands waldufnja
                     gudis garaideinai andstoþ ; iþ þai andstandandans silbans sis wargiþa nimand
                     .</p>
               </div>
               <div type="v" n="3">
                  <p>þai auk reiks ni sind agis godamma waurstwa , ak ubilamma ; aþþan wileis ei
                     ni ogeis waldufni , þiuþ taujais jah habais hazein us þamma ; þai auk reiks ni
                     sind agis godamma waurstwa , ak ubilamma ; aþþan wileis ei ni ogeis waldufni ,
                     þiuþ taujais jah habais hazein us þamma ;</p>
               </div>
               <div type="v" n="4">
                  <p>unte gudis andbahts ist þus in godamma . iþ jabai ubil taujis , ogs ; unte
                     ni sware þana hairau bairiþ ; gudis auk andbahts ist , fraweitands in þwairhein
                     þamma ubil taujandin . unte gudis andbahts ist þus in godamma . iþ jabai ubil
                     taujis , ogs ; unte ni sware þana hairu bairiþ ; gudis auk andbahts ist ,
                     fraweitands in þwairhein þamma ubil taujandin .</p>
               </div>
               <div type="v" n="5">
                  <p>duþþe ufhausjaiþ ni þatainei in þwairheins , ak jah in miþwisseins . duþþe
                     ufhausjaiþ</p>
               </div>
               <div type="v" n="6">
                  <p>inuþ~þis auk jah gilstra ustiuhaiþ ; unte andbahtos gudis sind in þamma
                     silbin skalkinondans .</p>
               </div>
               <div type="v" n="7">
                  <p>usgibiþ nu allaim skuldo : þammei gabaur gabaur , þammei mota mota , þammei
                     agis agis , þammei sweriþa sweriþa .</p>
               </div>
               <div type="v" n="8">
                  <p>ni ainummehun waihtais skulans sijaiþ , niba þatei izwis misso frijoþ ;
                     unte saei frijoþ neƕundjan , witoþ usfullida .</p>
               </div>
               <div type="v" n="9">
                  <p>þata auk : ni horinos , ni maurþrjais , ni hlifais , nih faihugeigais , jah
                     jabai ƕo anþaraizo anabusne ist , in þamma waurda usfulljada , þamma : frijos
                     neƕundjan þeinana swe þuk silban .</p>
               </div>
               <div type="v" n="10">
                  <p>friaþwa neƕundjins ubil ni waurkeiþ ; usfulleins nu witodis ist friaþwa
                     .</p>
               </div>
               <div type="v" n="11">
                  <p>jah þata witandans þata þeihs , þatei mel ist uns ju us slepa urreisan ;
                     unte nu neƕis ist naseins unsara þau þan galaubidedum .</p>
               </div>
               <div type="v" n="12">
                  <p>nahts framis galaiþ , iþ dags atneƕida ; uswairpam nu waurstwam riqizis ,
                     iþ gawasjam sarwam liuhadis .</p>
               </div>
               <div type="v" n="13">
                  <p>swe in daga garedaba gaggaima , ni gabauram jah drugkaneim , ni ligram jah
                     aglaitjam ni haifstai jah aljana ;</p>
               </div>
               <div type="v" n="14">
                  <p>ak gahamoþ fraujin unsaramma Xristau Iesua jah leikis mun ni taujaiþ in
                     lustuns .</p>
               </div>
            </div>
            <div type="ch" n="14">
               <div type="v" n="1">
                  <p>Iþ unmahteigana galaubeinai andnimaiþ , ni du tweifleinai mitone .</p>
               </div>
               <div type="v" n="2">
                  <p>sums raihtis galaubeiþ matjan allata ; iþ saei unmahteigs ist , gras matjiþ
                     .</p>
               </div>
               <div type="v" n="3">
                  <p>sa matjands þamma ni matjandin ni frakunni , iþ sa ni matjands þana
                     matjandan ni stojai ; guþ auk ina andnam .</p>
               </div>
               <div type="v" n="4">
                  <p>þu ƕas is , þuei stojis framaþjana skalk ? seinamma fraujin standiþ aiþþau
                     driusiþ ; aþþan standiþ ; mahteigs auk ist frauja gastoþanan ina .</p>
               </div>
               <div type="v" n="5">
                  <p>sums raihtis stojiþ dag hindar daga</p>
               </div>
               <div type="v" n="9">
                  <p>jah qiwaim jah dauþaim fraujinoþ .</p>
               </div>
               <div type="v" n="10">
                  <p>iþ þu , ƕa stojis broþar þeinana ? aiþþau jah þu , ƕa frakant broþr
                     þeinamma ? allai auk gasatjanda faura stauastola Xristaus .</p>
               </div>
               <div type="v" n="11">
                  <p>gameliþ ist auk : liba ik , qiþiþ frauja , þatei mis all kniwe biugiþ jah
                     andhaitiþ all razdo guda .</p>
               </div>
               <div type="v" n="12">
                  <p>þannu nu ƕarjizuh unsara fram sis raþjon usgibiþ guda .</p>
               </div>
               <div type="v" n="13">
                  <p>ni þanamais nu uns misso stojaima , ak þata stojaiþ mais , ei ni satjaiþ
                     bistugq broþr aiþþau gamarzein .</p>
               </div>
               <div type="v" n="14">
                  <p>wait jag~gatraua in fraujin Iesua , þatei ni waiht gawamm þairh sik silbo ,
                     niba þamma munandin ƕa unhrain wisan , þamma gamain ist .</p>
               </div>
               <div type="v" n="15">
                  <p>iþ jabai in matis broþar þeins gaurjada , ju ni bi friaþwai gaggis . ni
                     nunu mata þeinamma jainamma fraqistjais , faur þanei Xristus gaswalt .</p>
               </div>
               <div type="v" n="16">
                  <p>ni wajamerjaidau unsar þiuþ .</p>
               </div>
               <div type="v" n="17">
                  <p>nist auk þiudangardi gudis mats jah dragk , ak garaihtei jah gawairþi jah
                     faheþs in ahmin weihamma .</p>
               </div>
               <div type="v" n="18">
                  <p>saei auk in þaim skalkinoþ Xristau , waila galeikaiþ guda jah gakusans ist
                     mannam .</p>
               </div>
               <div type="v" n="19">
                  <p>þannu nu þoei gawairþjis sind , laistjaima , jah þoei timreinais sind in
                     uns misso .</p>
               </div>
               <div type="v" n="20">
                  <p>ni nunu in matis gatair waurstw gudis</p>
               </div>
            </div>
            <div type="ch" n="15">
               <div type="v" n="3">
                  <p>þize idweitjandane þuk gadrusun ana mik .</p>
               </div>
               <div type="v" n="4">
                  <p>swa filu auk swe fauragameliþ warþ , du unsarai laiseinai gameliþ warþ , ei
                     þairh þulain jah gaþrafstein boko wen habaima .</p>
               </div>
               <div type="v" n="5">
                  <p>iþ guþ þulainais jah þrafsteinais gibai izwis þata samo fraþjan in izwis
                     misso bi Xristu Iesu ,</p>
               </div>
               <div type="v" n="6">
                  <p>ei gawiljai ainamma munþa hauhjaiþ guþ jah attan fraujins unsaris Iesuis
                     Xristaus .</p>
               </div>
               <div type="v" n="7">
                  <p>in þizei andnimaiþ izwis misso , swaswe jah Xristus andnam izwis du wulþau
                     gudis .</p>
               </div>
               <div type="v" n="8">
                  <p>qiþa auk Xristu Iesu andbaht waurþanana bimaitis fram sunjai gudis du
                     gatulgjan gahaita attane ,</p>
               </div>
               <div type="v" n="9">
                  <p>iþ þiudos in armahairteins hauhjan guþ , swaswe gameliþ ist : duþþe
                     andhaita þus in þiudom , frauja , jah namin þeinamma liuþo .</p>
               </div>
               <div type="v" n="10">
                  <p>jah aftra qiþiþ : sifaiþ þiudos miþ managein is .</p>
               </div>
               <div type="v" n="11">
                  <p>jah aftra qiþiþ : hazjiþ allos þiudos fraujan jah hazjaina ina allos
                     manageins .</p>
               </div>
               <div type="v" n="12">
                  <p>jah aftra Esaeias qiþiþ : wairþiþ waurts Iaissaizis , jah sa usstandands
                     reikinoþ þiudom ; du imma þiudos wenjand .</p>
               </div>
               <div type="v" n="13">
                  <p>iþ guþ lubainais fulljai izwis allaizos fahedais</p>
               </div>
            </div>
            <div type="ch" n="16">
               <div type="v" n="21">
                  <p>jah Lukius jah Iasson jah Soseipatrus , þai niþjos meinai ;</p>
               </div>
               <div type="v" n="22">
                  <p>golja izwis ik Tairtius sa meljands þo aipistaulein in fraujin ;</p>
               </div>
               <div type="v" n="23">
                  <p>goleiþ izwis Gaïus , wairdus meins jah allaizos aikklesjons . goleiþ izwis
                     Airastus , fauragaggja baurgs , jah Qartus sa broþar .</p>
               </div>
               <div type="v" n="24">
                  <p>ansts fraujins unsaris Iesuis Xristaus miþ ahmin izwaramma . Amen .</p>
               </div>
            </div>

         </div>
         <div type="bk" n="1Co">

            <div type="ch" n="1">
               <div type="v" n="12">
                  <p>ik im Pawlus , iþ ik Apaullons , iþ ik Kefins , iþ ik Xristaus .</p>
               </div>
               <div type="v" n="13">
                  <p>disdailiþs ist Xristus ? ibai Pawlus ushramiþs warþ in izwara , aiþþau in
                     namin Pawlus daupidai weseiþ ?</p>
               </div>
               <div type="v" n="14">
                  <p>awiliudo guda ei ainnohun izwara ni daupida niba Krispu jah Gaïu ,</p>
               </div>
               <div type="v" n="15">
                  <p>ei ƕas ni qiþai þatei in meinamma namin daupidedjau .</p>
               </div>
               <div type="v" n="16">
                  <p>ik daupida auk jaþ~þans Staifanaus gadaukans ; þata anþar ni wait ei
                     ainnohun daupidedjau .</p>
               </div>
               <div type="v" n="17">
                  <p>niþ~þan insandida mik Xristus daupjan , ak wailamerjan ; ni in snutrein
                     waurdis , ei ni uslausjaidau galga Xristaus .</p>
               </div>
               <div type="v" n="18">
                  <p>unte þata waurd galgins þaim fralusnandam dwaliþa ist , iþ þaim ganisandam
                     mahts gudis ist .</p>
               </div>
               <div type="v" n="19">
                  <p>gameliþ ist auk : fraqistja snutrein þize snutrane jah frodein þize frodane
                     uskiusa .</p>
               </div>
               <div type="v" n="20">
                  <p>ƕar handugs ? ƕar bokareis ? ƕar sokareis þis aiwis ? nih dwala gatawida
                     guþ handugein þis fairƕaus ?</p>
               </div>
               <div type="v" n="21">
                  <p>unte auk in handugein gudis ni ufkunnaida sa fairƕus þairh handugein guþ ,
                     galeikaida guda þairh þo dwaliþa þizos wailamereinais ganasjan þans
                     galaubjandans .</p>
               </div>
               <div type="v" n="22">
                  <p>unte Iudaieis taikne bidjand , iþ Krekos handugein sokjand ;</p>
               </div>
               <div type="v" n="23">
                  <p>iþ weis merjam Iesu ushramidana , Iudaium gamarzein , iþ þiudom dwaliþa
                     ;</p>
               </div>
               <div type="v" n="24">
                  <p>iþ þaim galaþodam Iudaie jah þiudo Xristu , gudis maht jah gudis handugein
                     .</p>
               </div>
               <div type="v" n="25">
                  <p>unte so dwaliþa gudis handugozei mannam</p>
               </div>
            </div>
            <div type="ch" n="4">
               <div type="v" n="2">
                  <p>ei ƕas triggws bigitaidau .</p>
               </div>
               <div type="v" n="3">
                  <p>aþþan mis in minnistin ist , ei fram izwis ussokjaidau aiþþau fram
                     manniskamma daga ; akei nih mik silban ussokja .</p>
               </div>
               <div type="v" n="4">
                  <p>nih waiht auk mis silbin miþwait ; akei ni in þamma garaihtiþs im , iþ saei
                     ussokeiþ mik , frauja ist .</p>
               </div>
               <div type="v" n="5">
                  <p>þannu nu ei faur mel ni stojaiþ , unte qimai frauja , saei jah galiuhteiþ
                     analaugn riqizis jah gabairhteiþ runos hairtane ; jaþ~þan hazeins wairþiþ
                     ƕarjammeh fram guda .</p>
               </div>
               <div type="v" n="6">
                  <p>aþþan þo , broþrjus , þairhgaleikonda in mis jah Apaullon in izwara , ei in
                     ugkis ganimaiþ ni ufar þatei gameliþ ist fraþjan , ei ains faur ainana ana
                     anþarana ufblesans ni sijai .</p>
               </div>
               <div type="v" n="7">
                  <p>ƕas auk þuk ussokeiþ ? ƕauþ~þan habais þatei ni namt ? aiþþau jabai andnamt
                     , ƕa ƕopis swe ni nemeis ?</p>
               </div>
               <div type="v" n="8">
                  <p>ju sadai sijuþ , ju gabigai waurþuþ , inu uns þiudanodeduþ ; jah wainei
                     þiudanodedeiþ , ei jah weis izwis miþþiudanoma .</p>
               </div>
               <div type="v" n="9">
                  <p>man auk þei guþ uns apaustauluns spedistans ustaiknida , swaswe dauþubljans
                     , unte fairweitl waurþum þizai manasedai jah aggilum jah mannam .</p>
               </div>
               <div type="v" n="10">
                  <p>weis dwalai in Xristaus , iþ jus frodai in Xristau ; weizuþ~þan unmahteigai
                     , iþ jus swinþai ; juzuþ~þan wulþagai , iþ weis unswerai .</p>
               </div>
               <div type="v" n="11">
                  <p>und þo nu ƕeila jah huggridai jah þaursidai jah naqadai jah kaupatidai jah
                     ungastoþai .</p>
               </div>
               <div type="v" n="12">
                  <p>jah</p>
               </div>
            </div>
            <div type="ch" n="5">
               <div type="v" n="3">
                  <p>ju gastauida swe andwairþs þana swa þata gataujandan ,</p>
               </div>
               <div type="v" n="4">
                  <p>in namin fraujins unsaris Iesuis Xristaus , samaþ gagaggandam izwis jah
                     meinamma ahmin , miþ mahtai fraujins unsaris Iesuis Xristaus ,</p>
               </div>
               <div type="v" n="5">
                  <p>atgiban þana swaleikana unhulþin du qisteinai leikis , ei ahma ganisai in
                     daga fraujins Iesuis .</p>
               </div>
               <div type="v" n="6">
                  <p>ni goda so ƕoftuli izwara ; niu wituþ þatei leitil beistis allana daig
                     gabeisteiþ ?</p>
               </div>
               <div type="v" n="7">
                  <p>ushraineiþ þata fairnjo beist , ei sijaiþ niujis daigs , swaswe sijaiþ
                     unbeistjodai ; jah auk paska unsara ufsniþans ist faur uns Xristus .</p>
               </div>
               <div type="v" n="8">
                  <p>þannu dulþjam ni in beista fairnjamma niþ~þan in beista balwaweseins jah
                     unseleins , ak in unbeistein unwammeins jas~sunjos .</p>
               </div>
               <div type="v" n="9">
                  <p>gamelida izwis ana þizai aipistaulein : ni blandaiþ izwis horam ,</p>
               </div>
               <div type="v" n="10">
                  <p>ni þaim horam þis fairƕaus , aiþþau jabai þaim faihufrikam jah wilwam
                     aiþþau galiugam skalkinondam , unte skuldedeiþ þan us þamma fairƕau usgaggan
                     .</p>
               </div>
               <div type="v" n="11">
                  <p>iþ nu gamelida izwis ni blandan , jabai ƕas broþar namnids sijai hors
                     aiþþau faihufriks aiþþau galiugam skalkinonds aiþþau ubilwaurds aiþþau
                     afdrugkja aiþþau wilwa , þamma swaleikamma ni miþmatjan .</p>
               </div>
               <div type="v" n="12">
                  <p>ƕa mik jah þans uta stojan ? niu þans inna jus stojiþ ?</p>
               </div>
               <div type="v" n="13">
                  <p>iþ þans uta guþ stojiþ . usnimiþ þana ubilan us izwis silbam .</p>
               </div>
            </div>
            <div type="ch" n="6">
               <div type="v" n="1">
                  <p>Gadars ƕas izwara , wiþra anþarana staua habands stojan fram inwindaim jah
                     ni fram</p>
               </div>
            </div>
            <div type="ch" n="7">
               <div type="v" n="5">
                  <p>izwara misso , niba þau us gaqissai ƕo ƕeilo , ei uhteigai sijaiþ fastan
                     jah bidan ; þaþroþ~þan samaþ gawandjaiþ , ei ni fraisai izwara Satana in
                     ungahobainais izwaraizos .</p>
               </div>
               <div type="v" n="6">
                  <p>þatuþ~þan qiþa gakunnands , ni bi haitjai .</p>
               </div>
               <div type="v" n="7">
                  <p>iþ wiljau allans mans wisan swe mik silban ; akei ƕarjizuh swesa giba
                     habaiþ fram guda , sums swa , sumsuh swa .</p>
               </div>
               <div type="v" n="8">
                  <p>aþþan qiþa þaim unqenidam jah widuwom : goþ ist im , jabai sind swe ik
                     .</p>
               </div>
               <div type="v" n="9">
                  <p>iþ jabai ni gahabaina sik , liugandau ; batizo ist auk liugan þau intundnan
                     .</p>
               </div>
               <div type="v" n="10">
                  <p>iþ þaim liugom haftam anabiuda , ni ik , ak frauja , qenai fairra abin ni
                     skaidan .</p>
               </div>
               <div type="v" n="11">
                  <p>iþ jabai gaskaidnai , wisan unliugaidai , aiþþau du abin seinamma aftra
                     gagawairþjan , jah aban qen ni fraletan .</p>
               </div>
               <div type="v" n="12">
                  <p>iþ þaim anþaraim ik qiþa , ni frauja : jabai ƕas broþar qen aigi
                     ungalaubjandein , jah so gawilja ist bauan miþ imma , ni afletai þo qen
                     ;</p>
               </div>
               <div type="v" n="13">
                  <p>jah qens soei aigi aban ungalaubjandan , jah sa gawilja ist bauan miþ izai
                     , ni afletai þana aban .</p>
               </div>
               <div type="v" n="14">
                  <p>weihaida ist qens so ungalaubjandei in abin , jah gaweihaids ist aba sa
                     ungalaubjands in qenai ; aiþþau barna izwara unhrainja weseina , iþ nu weiha
                     sind .</p>
               </div>
               <div type="v" n="15">
                  <p>iþ jabai sa ungalaubjands skaidiþ sik , skaidai ; nist gaþiwaids broþar
                     aiþþau swistar in þaim swaleikaim ; aþþan in gawairþja laþoda uns guþ .</p>
               </div>
               <div type="v" n="16">
                  <p>ƕa nuk~kannt þu , qinon , ei aban ganasjais ? aiþþau ƕa kannt , guma ,
                     þatei qen þeina ganasjais ?</p>
               </div>
               <div type="v" n="17">
                  <p>ni ei , ƕarjammeh swaswe gadailida guþ , ainƕarjatoh swaswe galaþoda guþ ,
                     swa gaggai ; jah swa in allaim aikklesjom anabiuda .</p>
               </div>
               <div type="v" n="18">
                  <p>bimaitans galaþoda warþ ƕas , ni ufrakjai ; miþ faurafillja galaþoþs warþ
                     ƕas , ni bimaitai .</p>
               </div>
               <div type="v" n="19">
                  <p>þata bimait ni waihts ist jah þata faurafilli ni waihts ist , ak fastubnja
                     anabusne gudis .</p>
               </div>
               <div type="v" n="20">
                  <p>ƕarjizuh in laþonai þizaiei laþoþs was , in þizai sijai .</p>
               </div>
               <div type="v" n="21">
                  <p>skalks galaþoþs wast , ni karos ; akei þauhjabai magt freis wairþan , mais
                     brukei .</p>
               </div>
               <div type="v" n="22">
                  <p>saei auk in fraujin haitans ist skalks , fralets fraujins ist ; samaleiko
                     saei freis haitada , skalks ist Xristaus .</p>
               </div>
               <div type="v" n="23">
                  <p>wairþa galaubamma usbauhtai sijuþ ; ni wairþaiþ skalkos mannam .</p>
               </div>
               <div type="v" n="24">
                  <p>ƕarjizuh in þammei atlaþoþs was , broþrjus , in þamma gastandai at guda
                     .</p>
               </div>
               <div type="v" n="25">
                  <p>aþþan bi maujos anabusn fraujins ni haba ; iþ ragin giba swe gaarmaiþs fram
                     fraujin du triggws wisan .</p>
               </div>
               <div type="v" n="26">
                  <p>man nu þata goþ wisan in þizos andwairþons þaurftais , þatei goþ ist mann
                     swa wisan :</p>
               </div>
               <div type="v" n="27">
                  <p>gabundans is qenai , ni sokei lausjan ; galausiþs is qenai , ni sokei qen
                     .</p>
               </div>
               <div type="v" n="28">
                  <p>aþþan jabai nimis qen , ni frawaurhtes , jah jabai liugada mawi , ni
                     frawaurhta , iþ aglon leikis gastaldand þo swaleika . iþ ik izwis
                     freidja</p>
               </div>
            </div>
            <div type="ch" n="8">
               <div type="v" n="9">
                  <p>wairþai þaim unmahteigam .</p>
               </div>
               <div type="v" n="10">
                  <p>jabai auk ƕas gasaiƕiþ þuk þana habandan kunþi in galiuge stada
                     anakumbjandan , niu miþwissei is siukis wisandins timrjada du galiugagudam
                     gasaliþ matjan ?</p>
               </div>
               <div type="v" n="11">
                  <p>fraqistniþ auk sa unmahteiga ana þeinamma witubnja broþar in þize Xristus
                     gaswalt .</p>
               </div>
               <div type="v" n="12">
                  <p>swaþ~þan frawaurkjandans wiþra broþruns , slahandans ize gahugd siuka , du
                     Xristau frawaurkeiþ .</p>
               </div>
               <div type="v" n="13">
                  <p>duþþe jabai mats gamarzeiþ broþar , ni matja mimz aiw , ei ni gamarzjau
                     broþar meinana .</p>
               </div>
            </div>
            <div type="ch" n="9">
               <div type="v" n="1">
                  <p>Niu im apaustaulus ? niu im freis ? niu Iesu Xristau fraujan unsarana saƕ ?
                     niu waurstw meinata jus sijuþ in fraujin ?</p>
               </div>
               <div type="v" n="2">
                  <p>jabai anþaraim ni im apaustaulus , aiþþau izwis im ; unte sigljo meinaizos
                     apaustauleins jus sijuþ .</p>
               </div>
               <div type="v" n="3">
                  <p>meina andahafts wiþra þans mik ussokjandans þat~ist .</p>
               </div>
               <div type="v" n="4">
                  <p>ibai ni habam waldufni matjan jah drigkan ?</p>
               </div>
               <div type="v" n="5">
                  <p>ibai ni habam waldufni swistar qinon bitiuhan , swaswe þai anþarai
                     apaustauleis jah broþrjus fraujins jah Kefas ?</p>
               </div>
               <div type="v" n="6">
                  <p>þau ainzu ik jah Barnabas ni habos waldufni du ni waurkjan ?</p>
               </div>
               <div type="v" n="7">
                  <p>ƕas drauhtinoþ swesaim annom ƕan ? ƕas satjiþ weinatriwa jah akran þize ni
                     matjai ? ƕas haldiþ aweþi jah miluks þis aweþjis ni matjai ?</p>
               </div>
               <div type="v" n="8">
                  <p>ibai bi mannam þata qiþa , aiþþau niu jah witoþ þata qiþiþ ?</p>
               </div>
               <div type="v" n="9">
                  <p>in witoda auk Mosezis gameliþ ist : ni faurmuljais auhsau þriskandan . ni
                     þatei bi auhsum us</p>
               </div>
               <div type="v" n="19">
                  <p>ei managizans gageigaidedjau .</p>
               </div>
               <div type="v" n="20">
                  <p>jah warþ Iudaium swe Judaius , ei Judaiuns gageigaidedjau ; þaim uf witoda
                     swe uf witoda , ni wisands silba uf witoda , ak uf anstai , ei þans uf witoda
                     gageiggaidedjau ;</p>
               </div>
               <div type="v" n="21">
                  <p>þaim witodalausam swe witodalaus , ni wisands witodis laus gudis , ak
                     inwitoþs Xristaus , ei gageigg aidedjau witodalausans .</p>
               </div>
               <div type="v" n="22">
                  <p>was þaim unmahteigam swe unmahteigs , ei unmahteigans gageiggaidedjau ;
                     allaim was all , ei ƕaiwa sumans ganasjau .</p>
               </div>
               <div type="v" n="23">
                  <p>þatuþ~þan tauja in aiwaggeljis , ei gadaila is wairþau .</p>
               </div>
               <div type="v" n="24">
                  <p>niu wituþ þatei þai in spaurd rinnandans allai rinnand , iþ ains nimiþ
                     sigislaun ? swa rinnaiþ , ei garinnaiþ .</p>
               </div>
               <div type="v" n="25">
                  <p>iþ ƕazuh saei haifstjan sniwiþ , allis sik gaþarbaiþ ; aþþan eis , ei
                     riurjana waip nimaina , iþ weis unriurjana .</p>
               </div>
               <div type="v" n="26">
                  <p>aþþan ik nu swa rinna , ni swe du unwissamma ; swa jiuka , ni swe luftu
                     bliggwands ;</p>
               </div>
               <div type="v" n="27">
                  <p>ak leik mein wlizja jah anaþiwa , ibai anþaraim merjands silba uskusans
                     wairþau .</p>
               </div>
            </div>
            <div type="ch" n="10">
               <div type="v" n="1">
                  <p>Ni wiljau izwis unwitans , broþrjus , þatei attans unsarai allai uf milhmin
                     wesun , jah allai marein þairhiddjedun ,</p>
               </div>
               <div type="v" n="2">
                  <p>jah allai in Mose daupidai wesun , in milhmin jah in marein ,</p>
               </div>
               <div type="v" n="3">
                  <p>jah allai þana saman mat ahmeinan matidedun ,</p>
               </div>
               <div type="v" n="4">
                  <p>jah allai þata samo dragk ahmeino drugkun</p>
               </div>
               <div type="v" n="15">
                  <p>frodaim qiþa ; domeiþ jus þatei qiþa .</p>
               </div>
               <div type="v" n="16">
                  <p>stikls þiuþiqissais þanei gaweiham , niu gamainduþs bloþis fraujins ist ?
                     hlaifs þanei brikam , niu gamainduþs leikis fraujins ist ?</p>
               </div>
               <div type="v" n="17">
                  <p>unte ains hlaifs , ain leik þai managans sium , þaiei auk allai ainis
                     hlaibis jah ainis stiklis brukjam .</p>
               </div>
               <div type="v" n="18">
                  <p>saiƕiþ Israel bi leika : niu þai matjandans hunsla gamainjandans
                     hunslastada sind ?</p>
               </div>
               <div type="v" n="19">
                  <p>ƕa nu qiþam ? þatei þo galiugaguda ƕa sijaina aiþþau þatei galiugam saljada
                     ƕa sijai ?</p>
               </div>
               <div type="v" n="20">
                  <p>ni þatei þo galiugaguda waihts sijaina , ak þatei saljand þiudos , skohslam
                     saljand , jan~ni guda . Ni wiljau auk izwis skohslam gadailans wairþan
                     .</p>
               </div>
               <div type="v" n="21">
                  <p>ni maguþ stikl fraujins drigkan jah stikl skohsle ; ni maguþ biudis
                     fraujins fairaihan jab~biudis skohsle .</p>
               </div>
               <div type="v" n="22">
                  <p>þau inaljanom fraujin ? ibai swinþozans imma sium ?</p>
               </div>
               <div type="v" n="23">
                  <p>all binah , akei ni all daug ; all mis binauht ist , akei ni all timreiþ
                     .</p>
               </div>
               <div type="v" n="24">
                  <p>ni ainshun sein sokjai , ak anþaris ƕarjizuh .</p>
               </div>
               <div type="v" n="25">
                  <p>all þatei at skiljam frabugjaidau matjaiþ , ni waiht andhruskandans in
                     miþwisseins .</p>
               </div>
               <div type="v" n="26">
                  <p>fraujins ist auk airþa jah fullo izos .</p>
               </div>
               <div type="v" n="27">
                  <p>iþ jabai ƕas laþo izwis þize ungalaubjandane jah wileiþ gaggan , all þatei
                     faurlagjaidau izwis matjaiþ , ni waiht andsitandans bi gahugdai .</p>
               </div>
               <div type="v" n="28">
                  <p>iþ jabai ƕas qiþai þatei galiugam gasaliþ ist , ni matjaiþ in jainis þis
                     bandwjandins jah þuhtaus : fraujins ist auk airþa jah fullo izos ;</p>
               </div>
               <div type="v" n="29">
                  <p>þuhtuþ~þan qiþa ni silbins , ak anþaris . duƕe auk frijei meina stojada
                     þairh ungalaubjandins þuhtu ?</p>
               </div>
               <div type="v" n="30">
                  <p>jabai ik anstai andnima , duƕe anaqiþaidau in þize ik awiliudo ?</p>
               </div>
               <div type="v" n="31">
                  <p>jaþþe nu matjaiþ jaþþe drigkaiþ jaþþe ƕa taujiþ , allata du wulþau gudis
                     taujaiþ .</p>
               </div>
               <div type="v" n="32">
                  <p>unufbrikandans sijaiþ jah Iudaium jah þiudom jah aikklesjon gudis ,</p>
               </div>
               <div type="v" n="33">
                  <p>swaswe ik allaim all leika , ni sokjands þatei mis bruk sijai , ak þatei
                     þaim managam , ei ganisaina .</p>
               </div>
            </div>
            <div type="ch" n="11">
               <div type="v" n="1">
                  <p>Galeikondans meinai wairþaiþ , swaswe ik Xristaus .</p>
               </div>
               <div type="v" n="2">
                  <p>hazjuþ~þan izwis , broþrjus , þei allata mein gamunandans sijuþ ,
                     jas~swaswe anafalh izwis , anabusnins gafastaiþ .</p>
               </div>
               <div type="v" n="3">
                  <p>wiljauþ~þan izwis witan þatei allaize abne haubiþ Xristus ist ; iþ haubiþ
                     qinons aba ; iþ haubiþ Xristaus guþ .</p>
               </div>
               <div type="v" n="4">
                  <p>ƕazuh abne bidjands aiþþau praufetjands gahulidamma haubida gaaiwiskoþ
                     haubiþ sein .</p>
               </div>
               <div type="v" n="5">
                  <p>iþ ƕoh qinono bidjandei aiþþau praufetjandei andhulidamma haubida
                     gaaiwiskoþ haubiþ sein ; ain auk ist jah þata samo þizai biskabanon .</p>
               </div>
               <div type="v" n="6">
                  <p>unte jabai ni huljai sik qino , skabaidau ; iþ jabai agl ist qinon du
                     kapillon aiþþau skaban , gahuljai</p>
               </div>
               <div type="v" n="21">
                  <p>seinamma faursniwiþ du matjan , jah þan sums gredags sumzuþ~þan drugkans
                     ist .</p>
               </div>
               <div type="v" n="22">
                  <p>ibai auk gardins ni habaiþ du matjan jah drigkan ? þau aikklesjon gudis
                     frakunnuþ , jah gaaiwiskoþ þans unhabandans ? ƕa qiþau izwis ? hazjau izwis ?
                     in þamma ni hazja .</p>
               </div>
               <div type="v" n="23">
                  <p>unte ik andnam at fraujin þatei jah anafalh izwis , þatei frauja Iesus in
                     þizaiei naht galewiþs was , nam hlaif</p>
               </div>
               <div type="v" n="24">
                  <p>jah awiliudonds gabrak jah qaþ : nimiþ , matjiþ , þata ist leik mein , þata
                     in izwara gabrukano ; þata waurkjaiþ du meinai gamundai .</p>
               </div>
               <div type="v" n="25">
                  <p>swah samaleiko jah stikl afar nahtamat qiþands : sa stikls so niujo triggwa
                     ist in meinamma bloþa ; þata waurkjaiþ , swa ufta swe drigkaiþ , du meinai
                     gamundai .</p>
               </div>
               <div type="v" n="26">
                  <p>swa ufta auk swe matjaiþ þana hlaif jaþ~þana stikl drigkaiþ , dauþau
                     fraujins gakannjaiþ , unte qimai .</p>
               </div>
               <div type="v" n="27">
                  <p>eiþan ƕazuh saei matjiþ þana hlaif aiþþau drigkai þana stikl fraujins
                     unwairþaba fraujins , skula wairþiþ leikis jah bloþis fraujins .</p>
               </div>
               <div type="v" n="28">
                  <p>aþþan gakiusai sik silban manna jah swa þis hlaibis matjai jaþ~þis stiklis
                     drigkai .</p>
               </div>
               <div type="v" n="29">
                  <p>saei auk matjiþ jah drigkiþ unwairþaba , staua sis silbin matjiþ jah
                     drigkiþ , ni domjands leik fraujins .</p>
               </div>
               <div type="v" n="30">
                  <p>duþþe in izwis managai siukai jah unhailai , jag~gaslepand ganohai
                     .</p>
               </div>
               <div type="v" n="31">
                  <p>iþ jabai silbans uns stauidedeima , ni þau</p>
               </div>
            </div>
            <div type="ch" n="12">
               <div type="v" n="10">
                  <p>sumammuh skeireins razdo .</p>
               </div>
               <div type="v" n="11">
                  <p>þatuþ~þan all waurkeiþ ains jah sa sama ahma , daileiþ sundro ƕarjammeh
                     swaswe wili .</p>
               </div>
               <div type="v" n="12">
                  <p>swe leik raihtis ain ist , iþ liþuns habaiþ managans , þaiþ~þan liþjus
                     allai us leika þamma ainamma , managai wisandans , ain ist leik , swa jah
                     Xristus .</p>
               </div>
               <div type="v" n="13">
                  <p>jah auk in ainamma ahmin weis allai du ainamma leika daupidai sium , jaþþe
                     Judaieis jaþþe þiudos , jaþþe skalkos jaþþe frijai , jah allai ainamma ahmin
                     dragkidai sijum .</p>
               </div>
               <div type="v" n="14">
                  <p>jaþ~þan leik nist ains liþus , ak managai .</p>
               </div>
               <div type="v" n="15">
                  <p>jabai qiþai fotus þatei ni im handus , ni im þis leikis , nih at þamma
                     leika ; nist us þamma leika ?</p>
               </div>
               <div type="v" n="16">
                  <p>jabai qiþai auso þatei ni im augo , ni im þis leikis , ni at þamma leika ;
                     nist us þamma leika ?</p>
               </div>
               <div type="v" n="17">
                  <p>jabai all leik augo , ƕar hliuma ? jabai all hliuma , ƕar dauns ?</p>
               </div>
               <div type="v" n="18">
                  <p>iþ nu guþ gasatida liþuns ainƕarjanoh ize in leika , swaswe wilda .</p>
               </div>
               <div type="v" n="19">
                  <p>iþ weseina þo alla ains liþus , ƕar leik ?</p>
               </div>
               <div type="v" n="20">
                  <p>iþ nu managai liþjus , iþ ain leik .</p>
               </div>
               <div type="v" n="21">
                  <p>niþ~þan mag augo qiþan du handau : þeina ni þarf , aiþþau aftra haubiþ du
                     fotum : iggqara ni þarf ;</p>
               </div>
               <div type="v" n="22">
                  <p>ak filu mais þaiei þugkjand liþiwe leikis lasiwostai wisan , þaurftai
                     sind</p>
               </div>
            </div>
            <div type="ch" n="13">
               <div type="v" n="1">
                  <p>aiþþau klismo klismjandei .</p>
               </div>
               <div type="v" n="2">
                  <p>jah jabai habau praufetjans jah witjau allaize runos jah all kunþi jah
                     habau alla galaubein , swaswe fairgunja miþsatjau , iþ friaþwa ni habau , ni
                     waihts im .</p>
               </div>
               <div type="v" n="3">
                  <p>jah jabai fraatjau allos aihtins meinos , jah jabai atgibau leik mein ei
                     gabrannjaidau , iþ friaþwa ni habau , ni waiht botos mis taujau .</p>
               </div>
               <div type="v" n="4">
                  <p>friaþwa usbeisneiga ist , sels ist : friaþwa ni aljanoþ ; friaþwa ni
                     flauteiþ , ni ufblesada ,</p>
               </div>
               <div type="v" n="5">
                  <p>ni aiwiskoþ , ni sokeiþ sein ain , ni ingramjada , nih mitoþ ubil ,</p>
               </div>
               <div type="v" n="6">
                  <p>nih faginoþ inwindiþai , miþfaginoþ sunjai ;</p>
               </div>
               <div type="v" n="7">
                  <p>allata þulaiþ , allata galaubeiþ , all weneiþ , all gabeidiþ .</p>
               </div>
               <div type="v" n="8">
                  <p>friaþwa aiw ni gadriusiþ , iþ jaþþe praufetja gatairanda jaþþe razdos
                     gaƕeiland jaþþe kunþi gataurniþ .</p>
               </div>
               <div type="v" n="9">
                  <p>suman kunnum jah suman praufetjam .</p>
               </div>
               <div type="v" n="10">
                  <p>biþe qimiþ þatei ustauhan ist , gataurniþ þatei us dailai ist .</p>
               </div>
               <div type="v" n="11">
                  <p>iþ þan was niuklahs , swe niuklahs rodida , swe niuklahs froþ , swe
                     niuklahs mitoda ; biþe warþ wair , barniskeins aflagida .</p>
               </div>
               <div type="v" n="12">
                  <p>saiƕam nu þairh skuggwan in frisahtai , iþ þan andwairþi wiþra andwairþi ;
                     nu wait us dailai , iþ þan ufkunna</p>
               </div>
            </div>
            <div type="ch" n="14">
               <div type="v" n="20">
                  <p>barniskai sijaiþ , ei fraþjam fullaweisai sijaiþ .</p>
               </div>
               <div type="v" n="21">
                  <p>in witoda gameliþ ist þatei in anþaraim razdom jah wairilom anþaraim rodja
                     managein þizai , jan~ni swa andhausjand mis , qiþiþ frauja .</p>
               </div>
               <div type="v" n="22">
                  <p>swaei nu razdos du bandwai sind ni þaim galaubjandam , ak þaim
                     ungalaubjandam ; iþ praufetja ni þaim ungalaubjandam , ak þaim galaubjandam
                     .</p>
               </div>
               <div type="v" n="23">
                  <p>jabai gaqimiþ alla aikklesjo samana jah rodjand razdom allai ,
                     atuþ~þan~gaggand inn jah unweisai aiþþau ungalaubjandans , niu qiþand þatei
                     dwalmoþ ?</p>
               </div>
               <div type="v" n="24">
                  <p>iþ jabai allai praufetjand , iþ innatgaggai ƕas ungalaubjands aiþþau unweis
                     , gasakada fram allaim , ussokjada fram allaim ,</p>
               </div>
               <div type="v" n="25">
                  <p>þo analaugnjona hairtins is swikunþa wairþand , þanuh driusands ana
                     andawleizn inweitiþ guþ , gateihands þatei bi sunjai guþ in izwis ist .</p>
               </div>
               <div type="v" n="26">
                  <p>ƕa nu ist , broþrjus ? þan samaþ garinnaiþ , ƕarjizuh izwara psalmon habaiþ
                     , laisein habaiþ , andhulein habaiþ , razda habaiþ , skerein habaiþ , allata du
                     timreinai wairþai .</p>
               </div>
               <div type="v" n="27">
                  <p>jaþþe razdai ƕas rodjai , bi twans aiþþau maist þrins , jah</p>
               </div>
            </div>
            <div type="ch" n="15">
               <div type="v" n="1">
                  <p>Aþþan kannja izwis , broþrjus , þatei aiwaggeli þatei merida izwis , þatuh
                     jah andnemuþ , in þammei jah standiþ ,</p>
               </div>
               <div type="v" n="2">
                  <p>þairh þatei jah ganisiþ : in ƕo sauþo wailamerida izwis , skuluþ gamunan ,
                     niba sware galaubideduþ .</p>
               </div>
               <div type="v" n="3">
                  <p>atgaf auk izwis in frumistjam þatei andnam , ei Xristus gaswalt faur
                     frawaurhtins unsaros afar bokom ,</p>
               </div>
               <div type="v" n="4">
                  <p>jaþ~þatei ganawistroþs was , jaþ þatei urrais þridjin daga afar
                     bokom</p>
               </div>
               <div type="v" n="5">
                  <p>jaþ~þatei ataugids ist Kefin , jah afar þata þaim ainlibim ;</p>
               </div>
               <div type="v" n="6">
                  <p>þaþroh gasaiƕans ist managizam þau fimf hundam taihuntewjam broþre suns ,
                     þizeei þai managistans sind und hita , sumaiþ~þan gasaizlepun .</p>
               </div>
               <div type="v" n="7">
                  <p>þaþroh þan ataugida sik Iakobau , þaþroþ~þan apaustaulum allaim ;</p>
               </div>
               <div type="v" n="8">
                  <p>iþ spedistamma allaize , swaswe uswaurpai , ataugida sik jah mis .</p>
               </div>
               <div type="v" n="9">
                  <p>ik auk im sa smalista apaustaule , ikei ni im wairþs ei haitaidau
                     apaustaulus , duþe ei wrak aikklesjon gudis .</p>
               </div>
               <div type="v" n="10">
                  <p>aþþan anstai gudis im saei im , jas~so ansts is in mis halka ni warþ , ak
                     managizo im allaim arbaidida jah usaiwida , aþþan ni ik , ak ansts gudis miþ
                     mis .</p>
               </div>
               <div type="v" n="11">
                  <p>iþ jaþþe ik jaþþe jainai , swa merjam , jah swa galaubideduþ .</p>
               </div>
               <div type="v" n="12">
                  <p>þande nu Xristus merjada þatei urrais us dauþaim , ƕaiwa qiþand sumai in
                     izwis þatei usstass dauþaim nist ?</p>
               </div>
               <div type="v" n="13">
                  <p>iþ jabai usstass dauþaim nist , nih Xristus urrais .</p>
               </div>
               <div type="v" n="14">
                  <p>aþþan jabai Xristus ni urrais , sware þau jas~so mereins unsara , jah so
                     galaubeins unsara lausa .</p>
               </div>
               <div type="v" n="15">
                  <p>biþ~þan~gitanda galiugaweitwods gudis , unte weitwodidedum bi guþ þatei
                     urraisida Xristu , þanei ni urraisida .</p>
               </div>
               <div type="v" n="16">
                  <p>jah jabai auk dauþans ni urreisand , nih Xristus urrais .</p>
               </div>
               <div type="v" n="17">
                  <p>iþ jabai Xristus ni urrais , sware jah so galaubeins izwara ist ; jan~nauh
                     sijuþ in frawaurhtim izwaraim .</p>
               </div>
               <div type="v" n="18">
                  <p>þanuh jaþ~þai gaslepandans in Xristau fraqistnodedun .</p>
               </div>
               <div type="v" n="19">
                  <p>jabai in þizai libainai ainai in Xristau wenjandans sijum þatainei ,
                     armostai sium allaize manne .</p>
               </div>
               <div type="v" n="20">
                  <p>iþ nu þande Xristus urrais us dauþaim , anastodeins gaslepandane waurþans
                     ;</p>
               </div>
               <div type="v" n="21">
                  <p>unte auk þairh mannan dauþus , jah þairh mannan usstass dauþaize ;</p>
               </div>
               <div type="v" n="22">
                  <p>unte swaswe in Adama allai gadauþnand , swah in Xristau allai gaqiunand
                     .</p>
               </div>
               <div type="v" n="23">
                  <p>aþþan ƕarjizuh in seinai tewai : anastodeins Xristus , þaþroþ~þan þai
                     Xristaus þaiei in quma is .</p>
               </div>
               <div type="v" n="24">
                  <p>þaþroþ~þan andeis , þana anafilhiþ þiudinassu guda jah attin , þan gatairiþ
                     all reikjis jah waldufnjis jah mahtais .</p>
               </div>
               <div type="v" n="25">
                  <p>skal auk is þiudanon und þatei galagjiþ guþ allans fijands is uf fotuns
                     imma .</p>
               </div>
               <div type="v" n="26">
                  <p>alluh auk ufhnaiwida uf fotuns imma ; aftumista fijands gatairada dauþus
                     .</p>
               </div>
               <div type="v" n="27">
                  <p>iþ biþe qiþiþ : alla ufhnaiwida sind , bairht þatei inu þana izei
                     ufhnaiwida uf ina þo alla .</p>
               </div>
               <div type="v" n="28">
                  <p>þanuh biþe alla gakunnun sik faura imma , þanuþ~þan is silba sunus gakann
                     sik faura þamma ufhnaiwjandin uf ina þo alla , ei sijai guþ alla in allaim
                     .</p>
               </div>
               <div type="v" n="29">
                  <p>aiþþau ƕa waurkjand þai daupjandans faur dauþans , jabai allis dauþans ni
                     urreisand ? duƕe þau daupjand faur ins ?</p>
               </div>
               <div type="v" n="30">
                  <p>duƕe þau weis bireikjai sijum ƕeilo ƕoh ?</p>
               </div>
               <div type="v" n="31">
                  <p>daga ƕammeh gaswiltandans in izwaraizos ƕoftuljos , broþrjus , þoei haba in
                     Xristau Iesu fraujin unsaramma .</p>
               </div>
               <div type="v" n="32">
                  <p>jabai bi mannam du diuzam waih in Aifaison , ƕo mis boto jabai dauþans ni
                     urreisand ? matjam jah drigkam , unte du maurgina gaswiltam .</p>
               </div>
               <div type="v" n="33">
                  <p>ni afairzjaindau : riurjand sidu godana gawaurdja ubila .</p>
               </div>
               <div type="v" n="34">
                  <p>usskarjiþ izwis garaihtaba jan~ni frawaurkjaid ; unkunþi gudis sumai haband
                     ; du aiwiskja izwis rodja .</p>
               </div>
               <div type="v" n="35">
                  <p>akei qiþiþ sums : ƕaiwa urreisand dauþans ?</p>
               </div>
               <div type="v" n="46">
                  <p>ahmeino .</p>
               </div>
               <div type="v" n="47">
                  <p>sa fruma manna us airþai muldeins , sa anþar manna , frauja , us himina
                     .</p>
               </div>
               <div type="v" n="48">
                  <p>ƕileiks sa muldeina , swaleikai jah þai muldeinans ; ƕileiks sa
                     ufarhiminakunda , swaleikai jah þai ufarhiminakundans . ƕileiks sa
                     ufarhiminakunda , swaleikai jah þai ufarhiminakundans .</p>
               </div>
               <div type="v" n="49">
                  <p>jah swaswe berum mannleikan þis airþeinins , bairaima jah frisaht þis
                     himinakundins . jah swaswe berum manleikan þis airþeinins , swa bairaima jah
                     frisaht þis himinakundins .</p>
               </div>
               <div type="v" n="50">
                  <p>þata auk qiþa , broþrjus , þei leik jah bloþ þiudinassu gudis ganiman ni
                     magun , nih riurei unriureins arbjo wairþiþ . þata auk qiþa , broþrjus , þei
                     leik jah bloþ þiudinassu gudis ganiman ni magun , nih riurei unriureins arbjo
                     wairþiþ .</p>
               </div>
               <div type="v" n="51">
                  <p>sai , runa izwis qiþa : allai auk ni gaswiltam , iþ allai inmaidjanda . sai
                     , runa izwis qiþa : allai auk ni gaswiltam , iþ allai inmaidjanda .</p>
               </div>
               <div type="v" n="52">
                  <p>suns , in braƕa augins , in spedistin þuthaurna ; þuthaurneiþ auk , jah
                     dauþans usstandand unriurjai , jah weis inmaidjanda . suns , in braƕa augins ,
                     in spedistin þuthaurna ; þuthaurneiþ auk , jah dauþans usstandand unriurjai ,
                     jah weis inmaidjanda .</p>
               </div>
               <div type="v" n="53">
                  <p>skuld auk ist þata riurjo gahamon unriurein , jah þata diwano gahamon
                     undiwanein . skuld ist auk þata riurjo gahamon unriurein , jah þata diwano
                     gahamon undiwanein .</p>
               </div>
               <div type="v" n="54">
                  <p>þanuþ~þan þata diwano gawasjada undiwanein , þanuh wairþiþ waurd þata
                     gamelido : ufsagqiþs warþ dauþus in sigis . þanuh wairþiþ waurd þata gamelido :
                     ufsaggqiþs warþ dauþus in sigis .</p>
               </div>
               <div type="v" n="55">
                  <p>ƕar ist gazds þeins , dauþu ? ƕar ist sigis þein , halja ? ƕar ist gazds
                     þeins , dauþu ? ƕar ist sigis þein , halja ?</p>
               </div>
               <div type="v" n="56">
                  <p>aþþan gazds dauþaus frawaurhts , iþ mahts frawaurhtais witoþ . aþþan gazds
                     dauþaus frawaurhts , iþ mahts frawaurhtais witoþ .</p>
               </div>
               <div type="v" n="57">
                  <p>iþ guda awiliuþ ize gaf unsis sigis þairh fraujan unsarana Iesu Xristau .
                     iþ guda awiliud izei gaf unsis sigis þairh fraujan unsarana Iesu Xristu
                     .</p>
               </div>
               <div type="v" n="58">
                  <p>swaei nu , broþrjus meinai liubans , tulgjai wairþiþ , ungawagidai ,
                     ufarfulljandans in waurstwa fraujins sinteino , witandans þatei arbaiþs izwara
                     nist lausa in fraujin . swaei nu , broþrjus meinai liubans , tulgjai wairþaiþ ,
                     ungawagidai , ufarfulljandans in waurstwa fraujins sinteino , witandans þatei
                     arbaiþs izwara nist lausa in fraujin .</p>
               </div>
            </div>
            <div type="ch" n="16">
               <div type="v" n="1">
                  <p>Iþ bi gabaur þata þaim weiham , swaswe garaidida aikklesjom Galatie , swa
                     jah jus taujiþ . Iþ bi gabaur þata þaim weiham , swaswe garaidida aikklesjom
                     Galatiais , swa jah jus taujaiþ .</p>
               </div>
               <div type="v" n="2">
                  <p>ainƕarjanoh sabbate ƕarjizuh izwara fram sis silbin lagjai huhjands þatei
                     wili , ei ni , biþe qimau , þan gabaur wairþai . ainƕarjanoh sabbate ƕarjizuh
                     izwara fram sis silbin taujai huhjands þatei wili , ei ni , biþe qimau , þan
                     gabaur wairþai .</p>
               </div>
               <div type="v" n="3">
                  <p>aþþan biþe qima , þanzei gakiusiþ þairh bokos þans sandja briggan anst
                     izwara in Iairusalem . aþþan biþe qima , þanzei gakiusiþ þairh bokos þans
                     sandja briggan anst izwara in Iairusalem .</p>
               </div>
               <div type="v" n="4">
                  <p>jah þan jabai ist mis wairþ galeiþan , galeiþand miþ mis . jah þan jabai
                     ist mis wairþ galeiþan , galeiþand miþ mis .</p>
               </div>
               <div type="v" n="5">
                  <p>aþþan qima at izwis þan Makidonja usleiþa ; Makidonja auk þairhgagga .
                     aþþan qima at izwis þan Makidonja usleiþa ; Makidonja auk þairhgagga .</p>
               </div>
               <div type="v" n="6">
                  <p>iþ at izwis waitei salja aiþþau jah wintru wisa , ei jus mik gasandjaiþ
                     þisƕaduh þei ik wrato . iþ at izwis waitei salja aiþþau jah wintru wisa , ei
                     jus mik gasandjaiþ þisƕaduh þe ik wrato .</p>
               </div>
               <div type="v" n="7">
                  <p>ni wiljau auk izwis nu þairhleiþands saiƕan ; unte wenjan mik ƕo ƕeilo
                     saljan at izwis , jabai frauja fraletiþ . ni wiljau auk izwis nu þairhleiþands
                     saiƕan ; unte wenja mik ƕo ƕeilo saljan at izwis , jabai frauja fraletiþ
                     .</p>
               </div>
               <div type="v" n="8">
                  <p>wisuþ~þan in Aifaison und paintekusten . wisuh þan in Aifaison und
                     paintekusten .</p>
               </div>
               <div type="v" n="9">
                  <p>haurds auk mis usluknoda mikila jah waurstweiga , jah andastaþjos managai .
                     haurds auk mis usluknoda mikila jah waurstweiga , jah andastaþjos managai
                     .</p>
               </div>
               <div type="v" n="10">
                  <p>aþþan jabai qimai Teimauþaius , saiƕiþ ei unagands sijai at izwis , unte
                     waurstw fraujins waurkeiþ , swaswe jah ik . aþþan jabai qimai Teimauþaius ,
                     saiƕaiþ ei unagands sijai at izwis , unte waurstw fraujins waurkeiþ , swaswe
                     jah ik .</p>
               </div>
               <div type="v" n="11">
                  <p>ni ƕashun imma frakunni ni ƕashun imma frakunni , iþ insandjaiþ ina in
                     gawairþja , ei qimai at mis ; usbeida auk ina miþ broþrum .</p>
               </div>
               <div type="v" n="12">
                  <p>aþþan bi Apaullon þana broþar bandwja izwis þatei filu ina bad ei is qemi
                     at izwis miþ broþrum , jah aufto ni was wilja ei nu qemi ; iþ qimiþ , biþe
                     uhtiug .</p>
               </div>
               <div type="v" n="13">
                  <p>wakaiþ standaiduh in galaubeinai , wairaleiko taujaiþ , gaþwastidai sijaiþ
                     .</p>
               </div>
               <div type="v" n="14">
                  <p>allata izwar in friaþwai wairþai .</p>
               </div>
               <div type="v" n="15">
                  <p>bidja izwis , broþrjus , wituþ gard Staifanaus , þatei sind anastodeins
                     Akaïje jah du andbahtja þaim weiham gasatidedun sik ,</p>
               </div>
               <div type="v" n="16">
                  <p>ei nu jah jus ufhausjaiþ þaim swaleikaim jah allaim þaim gawaurstwam jah
                     arbaidjandam .</p>
               </div>
               <div type="v" n="17">
                  <p>aþþan fagino in qumis Staifanaus jah Faurtunataus jah Akaïkaus , unte
                     izwarana waninassu þai usfullidedun .</p>
               </div>
               <div type="v" n="18">
                  <p>gaþrafstidedun auk jah meinana ahman jah izwarana ; ufkunnaiþ nu þans
                     swaleikans .</p>
               </div>
               <div type="v" n="19">
                  <p>goljand izwis aikklesjons Asiais . goleiþ izwis in fraujin filu Akwla jah
                     Priska miþ ingardjon seinai aikklesjon , at þaimei jah salja .</p>
               </div>
               <div type="v" n="20">
                  <p>goljand izwis broþrjus allai . goleiþ izwis misso in frijonai weihai
                     .</p>
               </div>
               <div type="v" n="21">
                  <p>goleins meinai handau Pawlus .</p>
               </div>
               <div type="v" n="22">
                  <p>jabai ƕas ni frijoþ fraujan Iesu Xristu , sijai anaþaima : maran aþa
                     .</p>
               </div>
               <div type="v" n="23">
                  <p>ansts fraujins Iesuis miþ izwis . ansts fraujins Iesuis miþ izwis .</p>
               </div>
               <div type="v" n="24">
                  <p>frijaþwa meina miþ allaim izwis in Xristau Iesu . amen . friaþwa meina miþ
                     allaim izwis in Xristau Iesu . amen .</p>
               </div>
            </div>

         </div>
         <div type="bk" n="2Co">


            <div type="ch" n="1">
               <div type="v" n="1">
                  <p>Pawlus apaustaulus Iesuis Xristaus þairh wiljan gudis jah Teimauþaius
                     broþar aikklesjon gudis þizai wisandein in Kaurinþon miþ allaim þaim weiham
                     þaim wisandam in allai Akaïjai :</p>
               </div>
               <div type="v" n="2">
                  <p>ansts izwis jah gawairþi fram guda attin unsaramma jah fraujin Iesu Xristau
                     .</p>
               </div>
               <div type="v" n="3">
                  <p>þiuþiþs guþ jah atta fraujins unsaris Iesuis Xristaus , atta bleiþeino jah
                     guþ allaizo gaþlaihte ,</p>
               </div>
               <div type="v" n="4">
                  <p>saei gaþrafstida uns ana allai aglon unsarai , ei mageima weis gaþrafstjan
                     þans in allaim aglom þairh þo gaþlaiht þizaiei gaþrafstidai sijum silbans fram
                     guda .</p>
               </div>
               <div type="v" n="5">
                  <p>unte swaswe ufarassus ist þulaine Xristaus in uns , swa jah þairh Xristu
                     ufar filu ist jah gaþrafsteins unsara .</p>
               </div>
               <div type="v" n="6">
                  <p>aþþan jaþþe þreihanda in izwaraizos gaþlaihtais jah naseinais þizos
                     waurstweigons in stiwitja þizo samono þulaine , þozei jah weis winnam , jah
                     wens unsara gatulgida faur izwis ; jaþþe gaþrafstjanda in izwaraizos
                     gaþlaihtais jah naseinais ,</p>
               </div>
               <div type="v" n="7">
                  <p>witandans þatei swaswe gadailans þulaine sijuþ , jah gaþlaihtais wairþiþ
                     .</p>
               </div>
               <div type="v" n="8">
                  <p>swaswe afswaggwidai weseima jal~liban . unte ni wileima izwis unweisans ,
                     broþrjus , bi aglon unsara þo waurþanon uns in Asiai , unte ufarassau kauridai
                     wesum ufar maht , swaswe skamaidedeina uns jah liban .</p>
               </div>
               <div type="v" n="9">
                  <p>akei silbans in uns silbam andahaft dauþaus habaidedum , ei ni sijaima
                     trauandans du uns silbam , ak du guda þamma urraisjandin dauþans , akei silbans
                     in uns silbam andahaft dauþaus habaidedum , ei ni sijaima trauandans du uns
                     silbam , ak du guda þamma urraisjandin dauþans ,</p>
               </div>
               <div type="v" n="10">
                  <p>izei us swaleikaim dauþum uns galausida jah galauseiþ , du þammei wenidedum
                     ei galauseiþ , izei us swaleikaim dauþum uns galausida jah galauseiþ , du
                     þammei wenidedum ei galauseiþ ,</p>
               </div>
               <div type="v" n="11">
                  <p>at hilpandam jah izwis bi uns bidai , ei in managamma andwairþja so in uns
                     giba þairh managans awiliudodau faur uns . at hilpandam jah izwis bi uns bidai
                     , ei in managamma andwairþja so in uns giba þairh managans awiliudodau faur uns
                     .</p>
               </div>
               <div type="v" n="12">
                  <p>unte ƕoftuli unsara so ist , weitwodei miþwisseins unsaraizos , þatei in
                     ainfalþein jah hlutrein gudis , ni in handugein leikeinai , ak in anstai gudis
                     usmetum in þamma fairƕau , iþ ufarassau at izwis . unte ƕoftuli unsara so ist ,
                     weitwodei miþwisseins unsaraizos , þatei in ainfalþein jah hlutrein gudis , ni
                     in handugein leikeinai , ak in anstai gudis usmeitum in þamma fairƕau , iþ
                     ufarassau at izwis .</p>
               </div>
               <div type="v" n="13">
                  <p>unte ni alja meljam izwis , alja þoei anakunnaiþ aiþþau jah ufkunnaiþ ;
                     aþþan wenja ei und andi ufkunnaiþ , unte ni alja meljam izwis , alja þoei
                     anakunnaiþ aiþþau jah ufkunnaiþ ; aþþan wenja ei und andi ufkunnaiþ ,</p>
               </div>
               <div type="v" n="14">
                  <p>swaswe gakunnaideduþ uns bi sumata , unte ƕoftuli izwara sijum , swaswe jah
                     jus unsara in daga fraujins Iesuis . swaswe gakunnaideduþ uns bi sumata , unte
                     ƕoftuli izwara sijum , swaswe jah jus unsara in daga fraujins Iesuis Xristaus
                     .</p>
               </div>
               <div type="v" n="15">
                  <p>jah þizai trauainai wilda faurþis qiman at izwis , ei anþara anst
                     habaidedeiþ , jah þizai trauainai wilda faurþis qiman at izwis , ei anþara anst
                     habaidedeiþ ,</p>
               </div>
               <div type="v" n="16">
                  <p>jaþ~þairh izwis galeiþan in Makaidonja jah aftra af Makaidonjai qiman at
                     izwis , jah fram izwis gasandjan mik in Iudaia . jah þairh izwis galeiþan in
                     Makidonja jah aftra af Makidonjai qiman at izwis , jah fram izwis gasandjan mik
                     in Iudaia .</p>
               </div>
               <div type="v" n="17">
                  <p>þatuþ~þan nu mitonds , ibai aufto leihtis bruhta ? aiþþau þatei mito , bi
                     leika þagkjau , ei sijai at mis þata ja ja jah þata ne ne ? þatuþ~þan nu
                     mitonds , ibai aufto leihtis bruhta ? aiþþau þatei mito , bi leika þagkjau , ei
                     ni sijai at mis þata ja ja jah þata ne ne ?</p>
               </div>
               <div type="v" n="18">
                  <p>aþþan triggws guþ , ei þata waurd unsar þata du izwis nist ja jan~ne .
                     aþþan triggws guþ , ei þata waurd unsar þata du izwis nist ja jah ne .</p>
               </div>
               <div type="v" n="19">
                  <p>unte gudis sunus Iesus Xristus , saei in izwis þairh uns merjada , þairh
                     mik jah Silbanu jah Teimauþaiu , ni warþ ja jan~ne , ak ja in imma warþ . unte
                     gudis sunus Iesus Xristus , saei in izwis þairh uns wailamerjada , þairh mik
                     jah Silbanu jah Teimauþaiu , nih warþ ja jah ne , ak ja in imma warþ .</p>
               </div>
               <div type="v" n="20">
                  <p>ƕaiwa managa gahaita gudis , in imma þata ja , duþþe jaþ~þairh ina amen ,
                     guda du wulþau þairh uns . ƕaiwa managa gahaita gudis , in imma þata ja , duþþe
                     jah þairh ina amen , guda du wulþau þairh uns .</p>
               </div>
               <div type="v" n="21">
                  <p>aþþan sa gaþwastjands uns miþ izwis in Xristau jah salbonds uns guþ , aþþan
                     sa gaþwastjands unsis miþ izwis in Xristau jah salbonds uns guþ ,</p>
               </div>
               <div type="v" n="22">
                  <p>jah sigljands uns jah gibands wadi ahman in hairtona unsara . jah sigljands
                     uns jah gibands wadi ahman in hairtona unsara .</p>
               </div>
               <div type="v" n="23">
                  <p>aþþan ik weitwod guþ anahaita ana meinai saiwalai ei freidjands izwara
                     þanaseiþs ni qam in Kaurinþon ; aþþan ik weitwod guþ anahaita ana meinai
                     saiwalai ei freidjands izwara þanaseiþs ni qam in Kaurinþon ;</p>
               </div>
               <div type="v" n="24">
                  <p>ni þatei fraujinoma izwarai galaubeinai , ak gawaurstwans sijum anstais
                     izwaraizos , unte galaubeinai gastoþuþ . ni þatei fraujinoma izwarai
                     galaubeinai , ak gawaurstwans sijum anstais izwaraizos , unte galaubeinai
                     gastoþuþ .</p>
               </div>
            </div>
            <div type="ch" n="2">
               <div type="v" n="1">
                  <p>Aþþan gastauida þata silbo at mis , ei aftra in saurgai ni qimau at izwis .
                     Aþþan gastauida þata silbo at mis , ei aftra in saurgai ni qimau at izwis
                     .</p>
               </div>
               <div type="v" n="2">
                  <p>unte jabai ik gaurja izwis , jah ƕas ist saei gailjai mik , niba sa gaurida
                     us mis ? unte jabai ik gaurja izwis , jah ƕas ist saei gailjai mik , nibai sa
                     gaurida us mis ?</p>
               </div>
               <div type="v" n="3">
                  <p>jaþ~þata silbo gamelida izwis , ei qimands saurga ni habau fram þaimei
                     skulda faginon , gatrauands in allaim izwis þatei meina faheþs allaize izwara
                     ist . jah þata silbo gamelida izwis , ei qimands saurga ni habau fram þaimei
                     skulda faginon , gatrauands in allaim izwis þatei meina faheds allaize izwara
                     ist .</p>
               </div>
               <div type="v" n="4">
                  <p>aþþan us managai aglon jah aggwiþai hairtins gamelida izwis þairh managa
                     tagra , ni þeei saurgaiþ , ak ei frijaþwa kunneiþ þoei haba ufarassau du izwis
                     . aþþan us managai aglon jah aggwiþai hairtins gamelida izwis þairh managa
                     tagra , ni þeei saurgaiþ , ak ei friaþwa kunneiþ þoei haba ufarassau du izwis
                     .</p>
               </div>
               <div type="v" n="5">
                  <p>aþþan jabai ƕas gaurida , ni mik gaurida , ak bi sum ain , ei ni anakaurjau
                     , allans izwis . aþþan jabai ƕas gaurida , ni mik gaurida , ak bi sum ain , ei
                     ni anakaurjau , allans izwis .</p>
               </div>
               <div type="v" n="6">
                  <p>ganah þamma swaleikamma andabeit þata fram managizam , ganah þamma
                     swaleikamma andabeit þata fram managizam ,</p>
               </div>
               <div type="v" n="7">
                  <p>swaei þata andaneiþo izwis mais fragiban jag~gaþlaihan , ibai aufto
                     managizein saurgai gasiggqai sa swaleiks . swaei þata andaneiþo izwis mais
                     fragiban jah gaþlaihan , ibai aufto managizein saurgai gasiggqai sa swaleiks
                     .</p>
               </div>
               <div type="v" n="8">
                  <p>inuþ~þis bidja izwis tulgjan in imma friaþwa . inuh þis bidja izwis tulgjan
                     in imma friaþwa .</p>
               </div>
               <div type="v" n="9">
                  <p>duþþe gamelida ei ufkunnau kustu izwarana , sijaidu in allamma
                     ufhausjandans . duþþe gamelida ei ufkunnau kustu izwarana , sijaidu in allamma
                     ufhausjandans .</p>
               </div>
               <div type="v" n="10">
                  <p>aþþan þammei ƕa fragibiþ , jah ik ; jah þan ik , jabai ƕa fragaf , fragaf
                     in izwara in andwairþja Xristaus , aþþan þammei ƕa fragibiþ , jah ik ; jah þan
                     ik , jabai ƕa fragiba , fragiba in izwara in andwairþja Xristaus ,</p>
               </div>
               <div type="v" n="11">
                  <p>ei ni gaaiginondau fram Satanin ; unte ni sijum unwitandans munins is . ei
                     ni gaaiginondau fram Satanin ; unte ni sijum unwitandans munins is .</p>
               </div>
               <div type="v" n="12">
                  <p>aþþan qimands in Trauadai in aiwaggeljons Xristaus jah at haurdai mis
                     uslukanai in fraujin , aþþan qimands in Trauadai in aiwaggeljon Xristaus jah at
                     haurdai mis uslukanai in fraujin ,</p>
               </div>
               <div type="v" n="13">
                  <p>ni habaida gaƕeilain ahmin meinamma , in þammei ni bigat Teitaun broþar
                     meinana ; ak twisstandands im galaiþ in Makaidonja . ni habaida gaƕeilain ahmin
                     meinamma , in þammei ni bigat Teitaun broþar meinana ; ak twistandands imma
                     galaiþ in in Makidonja .</p>
               </div>
               <div type="v" n="14">
                  <p>aþþan guda awiliuþ þamma sinteino ustaiknjandin hroþeigans uns in Xristau
                     jah daun kunþjis seinis gabairhtjandin þairh uns in allaim stadim ; aþþan guda
                     awiliud þamma sinteino ustaiknjandin hroþeigans uns in Xristau jah daun kunþjis
                     seinis gabairhtjandin in allaim stadim þairh uns ;</p>
               </div>
               <div type="v" n="15">
                  <p>unte Xristaus dauns sijum woþi guda in þaim ganisandam jah in þaim
                     fraqistnandam ; unte Xristaus dauns sijum woþi guda in þaim ganisandam jah in
                     þaim fraqistnandam ;</p>
               </div>
               <div type="v" n="16">
                  <p>sumaim dauns us dauþau du dauþau , sumaimuþ~þan dauns us libainai du
                     libainai ; jad~du þamma ƕas wairþs ? sumaim auk dauns dauþaus du dauþau ,
                     sumaimuþ~þan dauns us libainai du libainai ; jah du þamma ƕas wairþs ?</p>
               </div>
               <div type="v" n="17">
                  <p>unte ni sium swe sumai maidjandans waurd gudis , ak us hlutriþai , ak
                     swaswe us guda in andwairþja gudis in Xristau rodjam . unte ni sijum sumai
                     maidjandans waurd gudis , ak us hlutriþai , ak swaswe us guda in andwairþja
                     gudis in Xristau rodjam .</p>
               </div>
            </div>
            <div type="ch" n="3">
               <div type="v" n="1">
                  <p>Duginnam aftra uns silbans anafilhan ? aiþþau ibai þaurbum swe sumai
                     anafilhis boko du izwis , aiþþau us izwis anafilhis ? Duginnam aftra uns
                     silbans anafilhan ? aiþþau ibai þaurbum swe sumai anafilhis boko du izwis ,
                     aiþþau us izwis anafilhis ?</p>
               </div>
               <div type="v" n="2">
                  <p>aipistaule unsara jus sijuþ , gamelida in hairtam unsaraim , kunþa jah
                     anakunnaida fram allaim mannam . aipistaule unsara jus sijuþ , gamelida in
                     hairtam unsaraim , kunþa jah anakunnaida fram allaim mannam .</p>
               </div>
               <div type="v" n="3">
                  <p>swikunþai þatei siuþ aipistaule Xristaus , andbahtida fram uns , inna
                     gamelida ni swartiza , ak ahmin gudis libandins , ni in spildom staineinaim ,
                     ak in spildom hairtane leikeinaim . swikunþ þatei sijuþ aipistaule Xristaus ,
                     andbahtida fram uns , inna gamelida ni swartizla , ak ahmin gudis libandins ,
                     ni in spildom staineinaim , ak in spildom hairtane leikeinaim .</p>
               </div>
               <div type="v" n="4">
                  <p>aþþan trauain swaleika habam þairh Xristu du guda , aþþan trauain swaleika
                     habam þairh Xristu du guda ,</p>
               </div>
               <div type="v" n="5">
                  <p>ni þatei wairþai sijaima þagkjan ƕa af uns silbam , ak so wairþida unsara
                     us guda ist , ni þatei wairþai sijaima þagkjan ƕa af uns silbam , swaswe af uns
                     silbam , ak so wairþida unsara us guda ist ,</p>
               </div>
               <div type="v" n="6">
                  <p>izei jah wairþans brahta uns andbahtans niujaizos triggwos , ni bokos , ak
                     ahmins ; unte boka usqimiþ , iþ ahma gaqiujiþ . izei jah wairþans brahta uns
                     andbahtans niujaizos triggwos , ni bokos , ak ahmins ; unte boka usqimiþ , iþ
                     ahma gaqiujiþ .</p>
               </div>
               <div type="v" n="7">
                  <p>aþþan jabai andbahti dauþaus in gameleinim gafrisahtiþ in stainam warþ
                     wulþag , swaei ni mahtedeina sunjus Israelis fairweitjan du wlita Mosezis in
                     wulþaus wlitis is þis gataurnandins , aþþan jabai andbahti dauþaus in
                     gameleinim gafrisahtiþ in stainam warþ wulþag , swaei ni mahtededeina sunjus
                     Israelis fairweitjan du wlita Mosezis in wulþaus wlitis is þis gataurnandins
                     ,</p>
               </div>
               <div type="v" n="8">
                  <p>ƕaiwa nei mais andbahti ahmins wairþai in wulþau ? ƕaiwa nei mais andbahti
                     ahmins wairþai in wulþau ?</p>
               </div>
               <div type="v" n="9">
                  <p>jabai auk andbahtja wargiþos wulþus , und filu mais ufarist andbahti
                     garaihteins in wulþau . jabai auk andbahti wargiþos wulþus , und filu mais
                     ufarist andbahti garaihteins us wulþau .</p>
               </div>
               <div type="v" n="10">
                  <p>unte ni was wulþag þata wulþago in þizai halbai in ufarassaus wulþaus ;
                     unte ni was wulþag þata wulþago in þizai halbai in ufarassaus wulþaus ;</p>
               </div>
               <div type="v" n="11">
                  <p>jabai auk þata gataurnando þairh wulþu , und filu mais þata wisando in
                     wulþau . jabai auk þata gataurnando þairh wulþu , und filu mais þata wisando in
                     wulþau .</p>
               </div>
               <div type="v" n="12">
                  <p>habandans nu swaleika wen managaizos balþeins brukjaima , habandans nu
                     swaleika wen managaizos balþeins brukjaima ,</p>
               </div>
               <div type="v" n="13">
                  <p>jan~ni swaswe Mosez lagida hulistr ana andawleizn , duþe ei ni
                     fairweitidedeina sunjus Israelis in andi þis gataurnandins ; jah ni swaswe
                     Mosez lagida hulistr ana andawleizn , duþe ei ni fairweitidedeina sunjus
                     Israelis in andi þis gataurnandins ;</p>
               </div>
               <div type="v" n="14">
                  <p>ak afdaubnodedun fraþja ize , unte und hina dag þata samo hulistr in
                     anakunnainai þizos fairnjons triggwos wisiþ unandhuliþ , unte in Xristau
                     gatairada . ak afdaubnodedun fraþja ize , unte und hina dag þata samo hulistr
                     in anakunnainai þizos fairnjons triggwos wisiþ unandhuliþ , unte in Xristau
                     gatairada .</p>
               </div>
               <div type="v" n="15">
                  <p>akei und hina dag miþþanei siggwada Moses , hulistr ligiþ ana hairtin ize .
                     akei und hina dag miþþanei siggwada Moses , hulistr ligiþ ana hairtin ize
                     .</p>
               </div>
               <div type="v" n="16">
                  <p>aþþan miþþanei gawandeiþ du fraujin , afnimada þata hulistr . aþþan
                     miþþanei gawandeiþ du fraujin , afnimada þata hulistr .</p>
               </div>
               <div type="v" n="17">
                  <p>aþþan frauja ahma ist ; aþþan þarei ahma fraujins , þaruh freijhals ist .
                     aþþan frauja ahma ist ; aþþan þarei ahma fraujins , þaruh freihals ist
                     .</p>
               </div>
               <div type="v" n="18">
                  <p>aþþan weis allai andhulidamma andwairþja wulþu fraujins þairhsaiƕandans ,
                     þo samon frisaht ingaleikonda af wulþau in wulþu , swaswe af fraujins ahmin .
                     aþþan weis allai andhulidamma andwairþja wulþu fraujins þairhsaiƕandans , þo
                     samon frisaht ingaleikonda af wulþau in wulþau , swaswe af fraujins ahmin
                     .</p>
               </div>
            </div>
            <div type="ch" n="4">
               <div type="v" n="1">
                  <p>Duþþe habandans þata andbahtei , swaswe gaarmaidai waurþum , ni wairþam
                     usgrudjans , Duþþe habandans þata andbahti , swaswe gaarmaidai waurþum , ni
                     wairþaima usgrudjans ,</p>
               </div>
               <div type="v" n="2">
                  <p>ak afstoþum þaim analaugnjam aiwiskjis , ni gaggandans in warein ni galiug
                     taujandans waurd gudis , ak bairhtein sunjus ustaiknjandans uns silbans du
                     allaim miþwisseim manne in andwairþja gudis . ak afstoþum þaim analaugnjam
                     aiwiskjis , ni gaggandans in warein nih galiug taujandans waurd gudis , ak
                     bairhtein sunjos ustaiknjandans uns silbans du allaim miþwisseim manne in
                     andwairþja gudis .</p>
               </div>
               <div type="v" n="3">
                  <p>aþþan jabai ist gahulida aiwaggeljo unsara , in þaim fralusnandam ist
                     gahulida , aþþan jabai ist gahulida aiwaggeljo unsara , in þaim fralusnandam
                     ist gahulida ,</p>
               </div>
               <div type="v" n="4">
                  <p>in þaimei guþ þis aiwis gablindida fraþja þize ungalaubjandane , ei ni
                     liuhtjai im liuhadeins aiwaggeljons wulþaus Xristaus , saei ist frisahts gudis
                     . in þaimei guþ þis aiwis gablindida fraþja þize ungalaubjandane , ei ni
                     liuhtjai im liuhadein aiwaggeljons wulþaus Xristaus , saei ist frisahts gudis
                     ungasaiƕanins .</p>
               </div>
               <div type="v" n="5">
                  <p>aþþan ni uns silbans merjam , ak Iesu Xristu fraujan , iþ uns skalkans
                     izwarans in Iesuis . aþþan ni uns silbans merjam , ak Iesu Xristu fraujan , iþ
                     uns skalkans izwarans in Iesuis .</p>
               </div>
               <div type="v" n="6">
                  <p>unte guþ saei qaþ ur~riqiza liuhaþ skeinan , saei jah liuhtida in hairtam
                     unsaraim du liuhadein kunþjis wulþaus gudis in andwairþja Iesuis Xristaus .
                     unte guþ saei qaþ ur~riqiza liuhaþ skeinan , saei jah liuhtida in hairtam
                     unsaraim du liuhadein kunþjis wulþaus gudis in andwairþja Iesuis Xristaus
                     .</p>
               </div>
               <div type="v" n="7">
                  <p>aþþan habandans þata huzd in airþeinaim kasam , ei ufarassus sijai mahtais
                     gudis jah ni us unsis . aþþan habandans þata huzd in airþeinaim kasam , ei
                     ufarassus sijai mahtais gudis jah ni us unsis .</p>
               </div>
               <div type="v" n="8">
                  <p>in allamma þraihanai , akei ni gaaggwidai ; andbitanai , akei ni
                     afslauþidai ; in allamma þraihanai , akei ni gaaggwidai ; andbitanai , akei ni
                     afslauþidai ;</p>
               </div>
               <div type="v" n="9">
                  <p>wrikanai , akei ni biliþanai : gadrausidai , akei ni fraqistidai , wrikanai
                     , akei ni biliþanai : gadrausidai , akei ni fraqistidai ,</p>
               </div>
               <div type="v" n="10">
                  <p>sinteino dauþein fraujins Iesuis ana leika unsaramma sinteino dauþein
                     fraujins Iesuis ana leika unsaramma uskunþa sijai .</p>
               </div>
               <div type="v" n="11">
                  <p>sinteino weis libandans in dauþu atgibanda in Iesuis , ei jah libains
                     Iesuis swikunþa wairþai in riurjamma leika unsaramma .</p>
               </div>
               <div type="v" n="12">
                  <p>swaei nu dauþus in uns waurkeiþ , iþ libains in izwis .</p>
               </div>
               <div type="v" n="13">
                  <p>habandans nu þana saman ahman galaubeinais bi þamma gamelidin : galaubida ,
                     in þizei jah rodida , jah weis galaubjam , in þizei jah rodjam ,</p>
               </div>
               <div type="v" n="14">
                  <p>witandans þatei sa urraisjands fraujan Iesu jah unsis þairh Iesu urraiseiþ
                     jah fauragasatjiþ miþ izwis .</p>
               </div>
               <div type="v" n="15">
                  <p>þatuh þan allata in izwara , ei ansts managnandei þairh managizans awiliud
                     ufarassjai du wulþau guda .</p>
               </div>
               <div type="v" n="16">
                  <p>inuh þis ni wairþam usgrudjans , akei þauhjabai sa utana unsar manna
                     frawardjada , aiþþau sa innuma ananiujada daga jah daga .</p>
               </div>
               <div type="v" n="17">
                  <p>unte þata andwairþo ƕeilaƕairb jah leiht aglons unsaraizos bi ufarassau
                     aiweinis wulþaus kaurein waurkjada unsis ,</p>
               </div>
               <div type="v" n="18">
                  <p>ni fairweitjandam þize gasaiƕanane , ak þizei ungasaiƕanane ; unte þo
                     gasaiƕanona riurja sind , iþ þo ungasaiƕanona aiweina .</p>
               </div>
            </div>
            <div type="ch" n="5">
               <div type="v" n="1">
                  <p>us guda habam , gard unhanduwaurhtana aiweinana in himinam . Witum auk
                     þatei , jabai sa airþeina unsar gards þizos hleiþros gatairada , ei gatimrjon
                     us guda habam , gard unhanduwaurhtana aiweinana in himinam .</p>
               </div>
               <div type="v" n="2">
                  <p>unte jah in þamma swogatjam , bauainai unsarai þizai us himina ufarhamon
                     gairnjandans , unte jah in þamma swogatjam , bauainai unsarai þizai us himina
                     ufarhamon gairnjandans ,</p>
               </div>
               <div type="v" n="3">
                  <p>jabai sweþauh gawasidai , ni naqadai bigitaindau . jabai sweþauh jah
                     gawasidai , ni naqadai bigitaindau .</p>
               </div>
               <div type="v" n="4">
                  <p>jah auk wisandans in þizai hleiþrai swogatjam kauridai , ana þammei ni
                     wileima afhamon , ak anahamon , ei fraslindaidau þata diwano fram libainai .
                     jah auk wisandans in þizai hleiþrai swogatjam kauridai , ana þammei ni wileima
                     afhamon , ak anahamon , ei fraslindaidau þata diwano fram libainai .</p>
               </div>
               <div type="v" n="5">
                  <p>aþþan saei jag~gamanwida uns du þamma guþ , saei jah gaf unsis wadi ahman .
                     aþþan saei jah gamanwida uns du þamma guþ , saei jah gaf unsis wadi ahman
                     .</p>
               </div>
               <div type="v" n="6">
                  <p>gatrauandans nu sinteino jah witandans þatei wisandans in þamma leika
                     afhaimjai sijum fram fraujin ; gatrauandans nu sinteino jah witandans þatei
                     wisandans in þamma leika afhaimjai sijum fram fraujin ;</p>
               </div>
               <div type="v" n="7">
                  <p>unte þairh galaubein gaggam , ni þairh siun . unte þairh galaubein gaggam ,
                     ni þairh siun .</p>
               </div>
               <div type="v" n="8">
                  <p>aþþan gatrauam jah waljam mais usleiþan us þamma leika jah anahaimjaim
                     wisan at fraujin . aþþan gatrauam jah waljam mais usleiþan us þamma leika jah
                     anahaimjaim wisan at fraujin .</p>
               </div>
               <div type="v" n="9">
                  <p>inuþ~þis usdaudjam , jaþþe anahaimjai jaþþe afhaimjai , waila galeikan imma
                     . inuh þis usdaudjam , jaþþe anahaimjai jaþþe afhaimjai , waila galeikan imma
                     .</p>
               </div>
               <div type="v" n="10">
                  <p>unte allai weis ataugjan skuldai sijum faura stauastola Xristaus , ei
                     ganimai ƕarjizuh þo swesona leikis , afar þaimei gatawida , jaþþe þiuþ jaþþe
                     unþiuþ . unte allai weis ataugjan skuldai sijum faura stauastola Xristaus , ei
                     ganimai ƕarjizuh þo swesona leikis , afar þaimei gatawida , jaþþe þiuþ jaþþe
                     unþiuþ .</p>
               </div>
               <div type="v" n="11">
                  <p>witandans nu agis fraujins mannans fullaweisjam , iþ guda swikunþai sijum .
                     aþþan wenja jah in miþwisseim izwaraim swikunþans wisan uns , witandans nu agis
                     fraujins mannans fullaweisjam , iþ guda swikunþai sijum . aþþan wenja jah in
                     miþwisseim izwaraim swikunþans wisan uns ,</p>
               </div>
               <div type="v" n="12">
                  <p>ni ei aftra uns silbans uskannjaima izwis , ak lew gibandans izwis
                     ƕoftuljos fram unsis , ei habaiþ wiþra þans in andwairþja ƕopandans jan~ni in
                     hairtin . ni ei aftra uns silbans uskannjaima izwis , ak lew gibandans izwis
                     ƕoftuljos fram uns , ei habaiþ wiþra þans in andwairþja ƕopandans jah ni
                     hairtin .</p>
               </div>
               <div type="v" n="13">
                  <p>unte jaþþe usgeisnodedum , guda , jaþþe fullafraþjam , izwis . unte jaþþe
                     usgeisnodedum , guda , jaþþe fullafraþjam , izwis .</p>
               </div>
               <div type="v" n="14">
                  <p>unte friaþwa Xristaus dishabaiþ uns , unte friaþwa Xristaus dishabaiþ uns
                     ,</p>
               </div>
               <div type="v" n="15">
                  <p>domjandans þata þatei ains faur allans gaswalt , þannu allai gaswultun ,
                     jah faur allans gaswalt , ei þai libandans ni þanaseiþs sis silbam libaina , ak
                     þamma faur sik gaswiltandin jah urreisandin . domjandans þata þatei ains faur
                     allans gaswalt , þannu allai gaswultun , jah faur allans gaswalt , ei þai
                     libandans ni þanaseiþs sis silbam libainai , ak þamma faur sik gaswiltandin jah
                     urreisandin .</p>
               </div>
               <div type="v" n="16">
                  <p>swaei weis fram þamma nu ni ainnohun kunnum bi leika ; iþ jabai ufkunþedum
                     bi leika Xristu , akei nu ni þanaseiþs ni kunnum . swaei weis fram þamma nu ni
                     ainnohun kunnum bi leika ; iþ jabai ufkunþedum bi leika Xristu , akei nu ni
                     þanaseiþs ni kunnum ina .</p>
               </div>
               <div type="v" n="17">
                  <p>swaei jabai ƕo in Xristau niuja gaskafts , þo alþjona usliþun ; sai ,
                     waurþun niuja alla . swaei jabai ƕo in Xristau niuja gaskafts , þo alþjona
                     usliþun ; sai , waurþun niuja alla .</p>
               </div>
               <div type="v" n="18">
                  <p>aþþan alla us guda , þamma gafriþondin uns sis þairh Xristu jag~gibandin
                     unsis andbahti gafriþonais . aþþan alla us guda , þamma gafriþondin uns sis
                     þairh Xristu jah gibandin uns andbahti gafriþonais .</p>
               </div>
               <div type="v" n="19">
                  <p>unte sweþauh guþ was in Xristau manaseþ gafriþonds sis , ni rahnjands im
                     missadedins ize jah lagjands in uns waurd gafriþonais . unte sweþauh guþ was in
                     Xristau manaseþ gafriþonds sis , ni rahnjands im missadedins ize jah lagjands
                     in uns waurd gafriþonais .</p>
               </div>
               <div type="v" n="20">
                  <p>faur Xristu nu airinom , swe at guda gaþlaihandin þairh uns ; bidjandans
                     faur Xristu gagawairþnan guda . faur Xristu nu airinom , swe at guda
                     gaþlaihandin þairh uns ; bidjam faur Xristu gagawairþnan guda .</p>
               </div>
               <div type="v" n="21">
                  <p>unte þana ize ni kunþa frawaurht , faur uns gatawida frawaurht , ei weis
                     waurþeima garaihtei gudis in imma . unte þana izei ni kunþa frawaurht , faur
                     uns gatawida frawaurht , ei weis waurþeima garaihtei gudis in imma .</p>
               </div>
            </div>
            <div type="ch" n="6">
               <div type="v" n="1">
                  <p>Gawaurstwans jaþ~þan bidjandans , ni sware anst gudis niman izwis .
                     Gawaurstwans jah þan bidjandans , ni swarei anst gudis niman izwis .</p>
               </div>
               <div type="v" n="2">
                  <p>mela auk , qiþiþ , andanemjamma andhausida þus jah in daga naseinais gahalp
                     þeina . sai , nu mel waila andanem ; sai , nu dags naseinais . mela auk , qiþiþ
                     , andanemjamma andhausida þus jah in daga naseinais gahalp þeina . sai , nu mel
                     waila andanem ; sai , nu dags naseinais .</p>
               </div>
               <div type="v" n="3">
                  <p>ni ainhun in waihtai gibandans bistugqe , ei ni anawammjaidau andbahti
                     unsar ; ni ainhun þannu in waihtai gibandans bistugqei , ei ni anawammjaidau
                     andbahti unsar ;</p>
               </div>
               <div type="v" n="4">
                  <p>ak in allamma ustaiknjandans uns swe gudis andbahtos in stiwitja managamma
                     , in aglom , in nauþim , in aggwiþom , ak in allamma ustaiknjandans uns swe
                     gudis andbahtos in stiwitja managamma , in aglom , in nauþim , in aggwiþom
                     ,</p>
               </div>
               <div type="v" n="5">
                  <p>in slahim , in karkarom , in unsutjam , in arbaidim , in wokainim , in
                     lausqiþrein , in slahim , in karkarom , in unsutjam , in arbaidim , in wokainim
                     , in lausqiþrein ,</p>
               </div>
               <div type="v" n="6">
                  <p>in swikniþai , in kunþja , in laggamodein , in selein , in ahmin weihamma ,
                     in frijaþwai unhindarweisai , in swikniþai , in kunþja , in laggamodein , in
                     selein , in ahmin weihamma , in friaþwai unhindarweisai ,</p>
               </div>
               <div type="v" n="7">
                  <p>in waurda sunjos , in mahtai gudis , þairh wepna garaihteins taihswona jah
                     hleidumonna , in waurda sunjos , in mahtai gudis , þairh wepna garaihteins
                     taihswona jah hleidumona ,</p>
               </div>
               <div type="v" n="8">
                  <p>jah þairh wulþu jah unswerein , þairh wajamerein jah wailamerein , swe
                     airzjandans jah sunjeinai , swe unkunþai jah ufkunnaidai , þairh wulþu jah
                     unswerein , þairh wajamerein jah wailamerein , swe airzjandans jah sunjeinai ,
                     swe unkunþai jah ufkunnaidai ,</p>
               </div>
               <div type="v" n="9">
                  <p>swe gaswiltandans jah sai libam , swe talzidai jah ni afdauþidai , swe
                     gaswiltandans jah sai libam , swe talzidai jah ni afdauþidai ,</p>
               </div>
               <div type="v" n="10">
                  <p>swe saurgandans , iþ sinteino faginondans , swe unledai , iþ managans
                     gabigjandans , swe ni waiht aihandans jah allata disnimandans . swe saurgandans
                     , iþ sinteino faginondans , swe unledai , iþ managans gabigjandans , swe ni
                     waiht aihandans jah allata disnimandans .</p>
               </div>
               <div type="v" n="11">
                  <p>munþs unsar usluknoda du izwis , Kaurinþius , hairto unsar urrumnoda .
                     munþs unsar usluknoda du izwis , Kaurinþius , hairto unsar usrumnoda .</p>
               </div>
               <div type="v" n="12">
                  <p>ni þreihanda jus in uns , iþ þreihanda in hairþram izwaraim . ni þreihanda
                     jus in uns , iþ þreihanda in hairþram izwaraim .</p>
               </div>
               <div type="v" n="13">
                  <p>aþþan þata samo andalauni , swe frastim qiþa , urrumnaiþ jah jus . aþþan
                     þata samo andalauni , swe frastim qiþa , urrumnaiþ jah jus .</p>
               </div>
               <div type="v" n="14">
                  <p>ni wairþaiþ gajukans ungalaubjandam ; unte ƕo dailo garaihtein miþ
                     ungaraihtein aiþþau ƕo gamainduþe liuhada miþ riqiza ? ni wairþaiþ gajukans
                     ungalaubjandam ; unte ƕo dailo garaihtein miþ ungaraihtein aiþþau ƕo gamainduþe
                     liuhada miþ riqiza ?</p>
               </div>
               <div type="v" n="15">
                  <p>ƕouþ~þan samaqisse Xristau miþ Bailiama aiþþau ƕo daile galaubjandin miþ
                     ungalaubjandin ? ƕouh þan samaqisse Xristau miþ Bailiama aiþþau ƕo daile
                     galaubjandin miþ ungalaubjandin ?</p>
               </div>
               <div type="v" n="16">
                  <p>ƕouþ~þan samaqisse alhs gudis miþ galiugam ? unte jus alhs gudis siuþ
                     libandins ; qiþiþ auk guþ : þatei baua in im jah inna gagga jah wairþa ize guþ
                     jah eis wairþand mis managei . ƕouh þan samaqisse alhs gudis miþ galiugam ?
                     unte jus alhs gudis sijuþ libandins ; qiþiþ auk guþ : þatei baua in im jah inna
                     gagga jah wairþa ize guþ jah eis wairþand mis managei .</p>
               </div>
               <div type="v" n="17">
                  <p>inuþ~þis usgaggiþ us midumai ize jah afskaidiþ izwis , qiþiþ frauja , jah
                     unhrainjamma ni attekaiþ , jah ik andnima izwis inuh þis usgaggiþ us midumai
                     ize jah afskaidiþ izwis , qiþiþ frauja , jah unhrainjamma ni attekaiþ , jah ik
                     andnima izwis</p>
               </div>
               <div type="v" n="18">
                  <p>jah wairþa izwis du attin jah jus wairþiþ mis du sunum jah dauhtrum , qiþiþ
                     frauja allwaldands . jah wairþa izwis du attin jah jus wairþiþ mis du sunum jah
                     dauhtrum , qiþiþ frauja allwaldands .</p>
               </div>
            </div>
            <div type="ch" n="7">
               <div type="v" n="1">
                  <p>Þo habandans nu gahaita , liubans , hrainjam unsis af allamma bisauleino
                     leikis jah ahmins , ustiuhandans weihiþa in agisa gudis . Þo habandans nu
                     gahaita , liubans , hrainjam unsis af allamma bisauleino leikis jah ahmins ,
                     ustiuhandans weihiþa in agisa gudis .</p>
               </div>
               <div type="v" n="2">
                  <p>gamoteima in izwis ; ni ainummehun gaskoþum , ni ainnohun frawardidedum ,
                     ni ainnohun bifaihodedum . gamoteima in izwis ; ni ainummehun gaskoþum , ni
                     ainnohun frawardidedum , ni ainnohun bifaihodedum .</p>
               </div>
               <div type="v" n="3">
                  <p>ni du gawargeinai qiþa ; fauraqaþ auk þatei in hairtam unsaraim sijuþ du
                     miþgaswiltan jas~samana liban . ni du gawargeinai qiþa ; fauraqaþ auk þatei in
                     hairtam unsaraim sijuþ du gaswiltan jah samana liban .</p>
               </div>
               <div type="v" n="4">
                  <p>managa mis trauains du izwis , managa mis ƕoftuli faur izwis , usfulliþs im
                     gaþlaihtais , ufarfulliþs im fahedais in allaizos managons aglons unsaraizos .
                     managa mis trauains du izwis , managa mis ƕoftuli faur izwis , usfulliþs im
                     gaþlaihtais , ufarfulliþs im fahedais in allaizos managons aglons unsaraizos
                     .</p>
               </div>
               <div type="v" n="5">
                  <p>jah auk qimandam unsis in Makaidonjai ni waiht habaida gaƕeilainais leik
                     unsar , ak in allamma anapragganai , utana waihjons , innana agisa . jah auk
                     qimandam unsis in Makidonjai ni waiht habaida gaƕeilainais leik unsar , ak in
                     allamma anapragganai , utana waihjons , innana agisa .</p>
               </div>
               <div type="v" n="6">
                  <p>akei sa gaþlaihands hnaiwidaim gaþrafstida uns guþ in quma Teitaus ; akei
                     sa gaþlaihands hnaiwidaim gaþrafstida uns guþ in quma Teitaus ;</p>
               </div>
               <div type="v" n="7">
                  <p>aþþan ni þatainei in quma is , ak jah in gaþlaihtai , þizaiei gaþrafstiþs
                     was ana izwis , gateihands uns izwara gairnein , izwarana gaunoþu , izwar aljan
                     faur mik , swaei mis mais faginon warþ . aþþan ni þatainei in quma is , ak jah
                     in gaþlaihtai , þizaiei gaþrafstiþs was ana izwis , gateihands uns izwara
                     gairnein , izwarana gaunoþu , izwar aljan faur mik , swaei mis mais faginon
                     warþ .</p>
               </div>
               <div type="v" n="8">
                  <p>unte jabai gaurida izwis in bokom , ni idreigo mik , jah jabai idreigoda —
                     unte gasaiƕa þatei so aipistaule jaina , jabai jah du leitilai ƕeilai , gaurida
                     izwis — unte jabai gaurida izwis in þaim bokom , ni idreigo mik , jah jabai
                     idreigoda — gasaiƕa auk þatei so aipistaule jaina , jabai jah du leitilai
                     ƕeilai , gaurida izwis —</p>
               </div>
               <div type="v" n="9">
                  <p>nu fagino , ni unte gauridai wesuþ , ak unte gauridai wesuþ du idreigai ;
                     saurgaideduþ auk bi guþ , ei waihtai ni gasleiþjaindau us unsis . nu fagino ,
                     ni unte gauridai wesuþ , ak unte gauridai wesuþ du idreigai ; saurgaideduþ auk
                     bi guþ , ei in waihtai ni gasleiþjaindau us unsis .</p>
               </div>
               <div type="v" n="10">
                  <p>unte bi guþ saurga idreiga du ganistai gatulgida ustiuhada ; iþ þis
                     fairƕaus saurga dauþu gasmiþoþ . unte so bi guþ saurga idreiga du ganistai
                     gatulgidai ustiuhada ; iþ þis fairƕaus saurga dauþu gasmiþoþ .</p>
               </div>
               <div type="v" n="11">
                  <p>saiƕa auk silbo þata bi guþ saurgan izwis , ƕelauda gatawida izwis
                     usdaudein , akei sunjon , akei unwerein , akei agis , akei gairnein , akei
                     aljan , akei fraweit ! in allamma ustaiknideduþ izwis hlutrans wisan þamma toja
                     . saiƕ auk silbo þata bi guþ saurgan izwis , ƕelauda gatawida izwis usdaudein ,
                     akei sunjon , akei unwerein , akei agis , akei gairnein , akei aljan , akei
                     fraweit ! in allamma ustaiknideduþ izwis hlutrans wisan þamma toja .</p>
               </div>
               <div type="v" n="12">
                  <p>aþþan jabai melida , ni in þis anamahtjandins , ni in þis anamahtidins , ak
                     du gabairhtjan usdaudein unsara þoei faur izwis habam wiþra izwis in andwairþja
                     gudis . aþþan jabai melida , ni in þis anamahtjandins , ni in þis anamahtidins
                     , ak du gabairhtjan usdaudein unsara þoei faur izwis habam wiþra izwis in
                     andwairþja gudis .</p>
               </div>
               <div type="v" n="13">
                  <p>inuþ~þis gaþrafstidai sijum ; aþþan ana gaþrafsteinai unsarai filaus mais
                     faginodedum ana fahedai Teitaus , unte anaƕeilaiþs warþ ahma is fram allaim
                     izwis . inuh þis gaþrafstidai sium ; aþþan ana gaþrafsteinai unsarai filaus
                     mais faginodedum ana fahedai Teitaus , unte anaƕeilaiþs warþ ahma is fram
                     allaim izwis .</p>
               </div>
               <div type="v" n="14">
                  <p>unte jabai ƕa imma fram izwis ƕaiƕop , ni gaaiwiskoþs warþ ; ak swaswe
                     allata izwis in sunjai rodidedum , swa jah ƕoftuli unsara so du Teitaun sunja
                     warþ . unte jabai ƕa imma fram izwis ƕaiƕop , ni gaaiwiskoþs warþ ; ak swaswe
                     allata izwis in sunjai rodidedum , swa jah ƕoftuli unsara so du Teitau sunja
                     warþ .</p>
               </div>
               <div type="v" n="15">
                  <p>jab~brusts is ufarassau du izwis sind , gamunandins þo allaize izwara
                     ufhausein , swe miþ agisa jah reirom andnemuþ ina . jah brusts is ufarassau du
                     izwis sind , gamunandins þo allaize izwara ufhausein , swe miþ agisa jah reirom
                     andnemuþ ina .</p>
               </div>
               <div type="v" n="16">
                  <p>fagino nu , unte in allamma gatraua in izwis . fagino nu , unte in allamma
                     gatraua in izwis .</p>
               </div>
            </div>
            <div type="ch" n="8">
               <div type="v" n="1">
                  <p>Aþþan kannja izwis , broþrjus , anst gudis þo gibanon in aikklesjom
                     Makidonais , Aþþan kannja izwis , broþrjus , anst gudis þo gibanon in
                     aikklesjon Makidonais ,</p>
               </div>
               <div type="v" n="2">
                  <p>þatei in managamma kustau aglons managduþs fahedais ize jaþ~þata diupo
                     unledi ize usmanagnoda du gabein ainfalþeins ize . þatei in managamma kustau
                     aglons managduþs fahedais ize jah þata diupo unledi ize usmanagnoda du gabein
                     ainfalþeins ize .</p>
               </div>
               <div type="v" n="3">
                  <p>unte bi mahtai , weitwodja , jah ufar maht silbawiljos wesun , unte bi
                     mahtai , weitwodja , jah ufar maht silbawiljos wesun ,</p>
               </div>
               <div type="v" n="4">
                  <p>miþ managai usbloteinai bidjandans uns niman anst seina jah gamainein
                     andbahtjis in þans weihans . miþ managai usbloteinai bidjandans uns niman anst
                     seina jah gamainein andbahtjis in þans weihans .</p>
               </div>
               <div type="v" n="5">
                  <p>jaþ~ni swaswe wenidedum , ak sik silbans atgebun frumist fraujin ,
                     þaþroþ~þan uns þairh wiljan gudis , jah ni swaswe wenidedum , ak sik silbans
                     atgebun frumist fraujin , þaþroh þan uns þairh wiljan gudis ,</p>
               </div>
               <div type="v" n="6">
                  <p>swaei bedeima Teitaun , ei swaswe faura dustodida , swah ustiuhai in izwis
                     jah þo anst . swaei bedeima Teitaun , ei swaswe faura dustodida , swah ustiuhai
                     in izwis jah þo anst .</p>
               </div>
               <div type="v" n="7">
                  <p>akei swe raihtis in allamma managniþ , galaubeinai jah waurda jah kunþja
                     jah in allai usdaudein jah ana þizai us izwis in uns frijaþwai , ei jah in
                     þizai anstai managnaiþ . akei swe raihtis in allamma managniþ , galaubeinai jah
                     waurda jah kunþja jah in allai usdaudein jah ana þizai us izwis in uns friaþwai
                     , ei jah in þizai anstai managnaiþ .</p>
               </div>
               <div type="v" n="8">
                  <p>ni swaswe fraujinonds qiþa izwis , ak in þizos anþaraize usdaudeins jah
                     izwaraizos frijaþwos airkniþa kiusands . ni swaswe fraujinonds qiþa izwis , ak
                     in þizos anþaraize usdaudeins jah izwaraizos friaþwos airkniþa kiusands
                     .</p>
               </div>
               <div type="v" n="9">
                  <p>unte kunnuþ anst fraujins unsaris Iesuis Xristaus , þatei in izwara
                     gaunledida sik gabigs wisands , ei jus þamma is unledja gabigai wairþaiþ . unte
                     kunnuþ anst fraujins unsaris Iesuis Xristaus , þatei in izwara gaunledida sik
                     gabigs wisands , ei jus þamma is unledja gabeigai wairþaiþ .</p>
               </div>
               <div type="v" n="10">
                  <p>jar~ragin in þamma giba , unte þata izwis batizo ist , juzei ni þatainei
                     taujan , ak jah wiljan dugunnuþ af fairnin jera . jah ragin in þamma giba ,
                     unte þata izwis batizo ist , juzei ni þatainei wiljan , ak jah taujan dugunnuþ
                     af fairnin jera .</p>
               </div>
               <div type="v" n="11">
                  <p>iþ nu sai , jah taujan ustiuhaiþ , ei swaswe fauraïst muns du wiljan , swa
                     jah du ustiuhan us þammei habaiþ . iþ nu sai , jah taujan ustiuhaiþ , ei swaswe
                     fauraïst muns du wiljan , swa jah du ustiuhan us þammei habaiþ .</p>
               </div>
               <div type="v" n="12">
                  <p>jabai auk wilja in gagreftai ist , swaswe habai , waila andanem ist , ni
                     swaswe ni habai . jabai auk wilja in gagreiftai ist , swaswe habai , waila
                     andanem ist , ni swaswe ni habai .</p>
               </div>
               <div type="v" n="13">
                  <p>ni swa auk ei anþaraim iusila , iþ izwis aglo , ak us ibnassau ; ni swa auk
                     ei anþaraim iusila , iþ izwis aglo , ak us ibnassau ;</p>
               </div>
               <div type="v" n="14">
                  <p>in þamma nu mela izwar ufarassus du jainaize þarbom , ei jah jainaize
                     ufarassus wairþai du izwaraim þarbom , ei wairþai ibnassus , in þamma nu mela
                     izwar ufarassus du jainaize þarbom , ei jah jainaize ufarassus wairþai du
                     izwaraim þarbom , ei wairþai ibnassus ,</p>
               </div>
               <div type="v" n="15">
                  <p>swaswe gameliþ ist : jas~saei filu , ni managizo , jah saei leitil , ni
                     fawizo . swaswe gameliþ ist : saei filu , ni managizo , jah saei leitil , ni
                     fawizo .</p>
               </div>
               <div type="v" n="16">
                  <p>aþþan awiliuþ guda , ize gaf þo samon usdaudein faur izwis in hairto
                     Teitaus ; aþþan awiliud guda , izei gaf þo samon usdaudein faur izwis in hairto
                     Teitaus ;</p>
               </div>
               <div type="v" n="17">
                  <p>unte raihtis bida andnam , aþþan usdaudoza wisands silba wiljands galaiþ du
                     izwis . unte raihtis bida andnam , aþþan usdaudoza wisands silba wiljands
                     galaiþ du izwis .</p>
               </div>
               <div type="v" n="18">
                  <p>gah~þan~miþ~gasandidedum imma broþar ; þizei hazeins in aiwaggeljons and
                     allos aikklesjons . gaþ~þan~miþ~sandidedum imma broþar ; þizei hazeins in
                     aiwaggeljon and allos aikklesjons .</p>
               </div>
               <div type="v" n="19">
                  <p>aþþan ni þat~ain , ak jah gatewiþs fram aikklesjom miþ gasinþam uns miþ
                     anstai þizai andbahtidon fram uns du fraujins wulþau jah gairnein unsarai ;
                     aþþan ni þat~ain , ak jah gatewiþs fram aikklesjom miþ gasinþam uns miþ anstai
                     þizai andbahtidon fram uns du fraujins wulþau jah gairnein unsarai ;</p>
               </div>
               <div type="v" n="20">
                  <p>biwandjandans þata , ibai ƕas uns fairinodedi in digrein þizai andbahtidon
                     fram uns ; biwandjandans þata , ibai ƕas uns fairinodedi in digrein þizai
                     andbahtidon fram uns ;</p>
               </div>
               <div type="v" n="21">
                  <p>garedandans auk goda ni þatainei in andwairþja gudis , ak jah in andwairþja
                     manne . garedandans auk goda ni þatainei in andwairþja gudis , ak jah in
                     andwairþja manne .</p>
               </div>
               <div type="v" n="22">
                  <p>insandidedum þan miþ im broþar unsarana þanei gakausidedum in managaim ufta
                     usdaudana wisandan , aþþan nu , sai , filu usdaudozan trauainai managai in
                     izwis ; insandidedum þan miþ im broþar unsarana þanei gakausidedum in managaim
                     ufta usdaudana wisandan , aþþan nu , sai , filaus mais usdaudozan trauainai
                     managai in izwis ;</p>
               </div>
               <div type="v" n="23">
                  <p>jah þe bi Teitu , saei ist gaman mein jag~gawaurstwa in izwis ; jaþþe
                     broþrjus unsarai apaustauleis aikklesjono , wulþaus Xristaus . jaþ~þe bi Teitu
                     , saei ist gaman mein jah gawaurstwa in izwis ; jaþþe broþrjus unsarai
                     apaustauleis aikklesjono , wulþus Xristaus .</p>
               </div>
               <div type="v" n="24">
                  <p>aþþan ustaiknein frijaþwos izwaraizos jah unsaraizos ƕoftuljos faur izwis
                     in im ustaiknjandans in andwairþja aikklesjono . aþþan ustaiknein friaþwos
                     izwaraizos jah unsaraizos ƕoftuljos faur izwis in im ustaiknjandans in
                     andwairþja aikklesjono .</p>
               </div>
            </div>
            <div type="ch" n="9">
               <div type="v" n="1">
                  <p>Aþþan bi andbahti þatei rahtoda du weihaim , ufjo mis ist du meljan izwis ;
                     Aþþan bi andbahti þatei rahtoda du weihaim , ufjo mis ist du meljan izwis
                     ;</p>
               </div>
               <div type="v" n="2">
                  <p>unte wait gairnein izwara , þizaiei fram izwis ƕopam at Makidonim , unte
                     Akaja gamanwida ist fram fairnin jera , jah þata us izwis aljan uswagida þans
                     managistans . unte wait gairnein izwara , þizaiei fram izwis ƕopa at Makidonnim
                     , unte Axaïa gamanwida ist fram fairnin jera , jah þata us izwis aljan gawagida
                     þans managistans izei .</p>
               </div>
               <div type="v" n="3">
                  <p>aþþan fauragasandida broþruns , ei ƕoftuli unsara so fram izwis ni waurþi
                     lausa in þizai halbai , ei swaswe qaþ gamanwidai sijaiþ ; aþþan fauragasandida
                     broþruns , ei ƕoftuli unsara so fram izwis ni waurþi lausa in þizai halbai , ei
                     swaswe qaþ , gamanwidai sijaiþ ;</p>
               </div>
               <div type="v" n="4">
                  <p>ibai jabai qimand miþ mis Makidoneis jag~bigitand izwis unmanwjands ,
                     gaaiwiskondau weis , ei ni qiþau jus , in þamma stomin ƕoftuljos . ibai jabai
                     qimand miþ mis Makidoneis jah bigitand izwis unmanwjans , gaaiwiskondau weis ,
                     ei ni qiþau jus , in þamma stomin þizos ƕoftuljos .</p>
               </div>
               <div type="v" n="5">
                  <p>naudiþaurft nu man bidjan broþruns , ei galeiþaina du izwis jah
                     fauragamanwjaina þana fauragahaitanan aiwlaugian izwarana , þana manwjana wisan
                     swaswe wailaqiss jan~ni swaswe bifaihon . naudiþaurft nu man bidjan broþruns ,
                     ei galeiþaina du izwis jah fauragamanwjaina þana fauragahaitanan aiwlaugian
                     izwarana , þana manwjana wisan swaswe wailaqiss jah ni swaswe bifaihon
                     .</p>
               </div>
               <div type="v" n="6">
                  <p>þatuþ~þan , saei saijiþ us gaþagkja , us gaþagkja jah sneiþiþ , jah saei
                     saijiþ in þiuþeinai , us þiuþeinai jah sneiþiþ . þatuþ~þan , saei saiiþ us
                     gaþagkja , us gaþagkja jah sneiþiþ , jah saei saiiþ in þiuþeinai , us þiuþeinai
                     jah sneiþiþ .</p>
               </div>
               <div type="v" n="7">
                  <p>ƕarjizuh swaswe fauragahugida hairtin , ni us trigon aiþþau us nauþai ,
                     ƕarjizuh swaswe fauragahugida hairtin , ni us trigon aiþþau us nauþai , unte
                     hlasana giband frijoþ guþ .</p>
               </div>
               <div type="v" n="8">
                  <p>aþþan mahteigs ist guþ alla anst ufarassjan in izwis , ei in allamma
                     sinteino allis ganauhan habandans ufarassjaiþ in allamma waurstwe godaize
                     ,</p>
               </div>
               <div type="v" n="9">
                  <p>swaswe gameliþ ist : tahida , gaf unledaim ; uswaurts is wisiþ du aiwa
                     .</p>
               </div>
               <div type="v" n="10">
                  <p>aþþan sa andstaldands fraiwa þana saiandan jah hlaiba du mata andstaldiþ
                     jah managjai fraiw izwar jah wahsjan gataujai akrana uswaurhtais izwaraizos
                     ;</p>
               </div>
               <div type="v" n="11">
                  <p>in allamma gabignandans , in allai ainfalþein , sei waurkeiþ þairh uns
                     aiwxaristian guda .</p>
               </div>
               <div type="v" n="12">
                  <p>unte andbahti þis gudjinassaus ni þatainei ist usfulljando gaidwa þize
                     weihane , ak jah ufarassjando þairh managa awiliuda guda ,</p>
               </div>
               <div type="v" n="13">
                  <p>þairh gakust þis andbahtjis mikiljandans guþ ana ufhauseinai andahaitis
                     izwaris in aiwaggeljon Xristaus jah in ainfalþein gamainduþais du im jah du
                     allaim ,</p>
               </div>
               <div type="v" n="14">
                  <p>jah izei bidai faur izwis gairnjandans izwara in ufarassaus anstais gudis
                     ana izwis .</p>
               </div>
               <div type="v" n="15">
                  <p>awiliud guda in þizos unusspillodons is gibos .</p>
               </div>
            </div>
            <div type="ch" n="10">
               <div type="v" n="1">
                  <p>Aþþan ik silba Pawlus bidja izwis bi qairrein jah mukamodein Xristaus ,
                     ikei ana andaugi raihtis hauns im in izwis , aþþan aljar wisands gatraua in
                     izwis .</p>
               </div>
               <div type="v" n="2">
                  <p>aþþan bidjan ei ni andwairþs gatrauau trauainai , þizaiei man gadaursan ana
                     sumans þans munandans uns swe bi leika gaggandans .</p>
               </div>
               <div type="v" n="3">
                  <p>in leika auk gaggandans ni bi leika drauhtinom .</p>
               </div>
               <div type="v" n="4">
                  <p>unte wepna unsaris drauhtinassaus ni leikeina , ak mahteiga guda du
                     gataurþai tulgiþo ,</p>
               </div>
               <div type="v" n="5">
                  <p>mitonins gatairandans jah all hauhiþos ushafanaizos wiþra kunþi gudis jah
                     frahinþandans all fraþje jah in ufhausein Xristaus tiuhandans</p>
               </div>
               <div type="v" n="6">
                  <p>jah manwuba habandans du fraweitan all ufarhauseino , þan usfulljada izwara
                     ufhauseins .</p>
               </div>
               <div type="v" n="7">
                  <p>þo bi andwairþja saiƕiþ . jabai ƕas gatrauaiþ sik silban Xristaus wisan ,
                     þata þagkjai aftra af sis silbin , ei swaswe is Xristaus , swa jah weis
                     .</p>
               </div>
               <div type="v" n="8">
                  <p>aþþan sweþauh jabai ƕa managizo ƕopam bi waldufni unsar , þatei atgaf
                     frauja unsis du timreinai jah ni du gataurþai izwarai , ni gaaiwiskonda
                     .</p>
               </div>
               <div type="v" n="9">
                  <p>ei ni þugkjaima swe þlahsjandans izwis þairh bokos ; —</p>
               </div>
               <div type="v" n="10">
                  <p>unte þos raihtis bokos , qiþand , kaurjos sind jah swinþos , iþ qums leikis
                     lasiws jah waurd frakunþ ; —</p>
               </div>
               <div type="v" n="11">
                  <p>þata þagkjai sa swaleiks , þatei ƕileikai sium waurda þairh bokos aljar
                     wisandans , swaleikai jah andwairþai waurstwa .</p>
               </div>
               <div type="v" n="12">
                  <p>unte ni gadaursum domjan unsis silbans aiþþau gadomjan uns du þaim sik
                     silbans anafilhandam ; ak eis in sis silbam sik sik silbans mitandans jah
                     gadomjandans sik silbans du sis silbam ni fraþjand .</p>
               </div>
               <div type="v" n="13">
                  <p>iþ weis ni inu mitaþ ƕopam , akei bi mitaþ garaideinais þoei gamat unsis
                     guþ mitaþ fairrinnandein und jah izwis . —</p>
               </div>
               <div type="v" n="14">
                  <p>ni auk swaswe ni fairrinnandans und izwis ufarassau ufþanjam uns , unte jah
                     und izwis gasniumidedum in aiwaggeljon Xristaus . —</p>
               </div>
               <div type="v" n="15">
                  <p>ni inu mitaþ ƕopandans in framaþjaim arbaidim , aþþan wen habam at
                     wahsjandein galaubeinai izwarai in izwis mikilnan bi garaideinai unsarai du
                     ufarassau ,</p>
               </div>
               <div type="v" n="16">
                  <p>ufarjaina izwis aiwaggeljon merjan , ni in framaþjaim arbaidim du manwjaim
                     ƕopan .</p>
               </div>
               <div type="v" n="17">
                  <p>aþþan sa ƕopands in fraujin ƕopai .</p>
               </div>
               <div type="v" n="18">
                  <p>unte ni saei sik silban gaswikunþeiþ , jains ist gakusands , ak þanei
                     frauja gaswikunþeiþ .</p>
               </div>
            </div>
            <div type="ch" n="11">
               <div type="v" n="1">
                  <p>Ei wainei usþulaidedeiþ meinaizos leitil ƕa unfrodeins ; akei jah usþulaiþ
                     mik .</p>
               </div>
               <div type="v" n="2">
                  <p>unte aljanonds izwis gudis aljana ; gawadjoda auk izwis ainamma waira mauja
                     swikna du usgiban Xristau .</p>
               </div>
               <div type="v" n="3">
                  <p>aþþan og , ibai aufto swaswe waurms Aiwwan uslutoda filudeisein seinai ,
                     riurja wairþaina fraþja izwara af ainfalþein jah swiknein þizai in Xristau
                     .</p>
               </div>
               <div type="v" n="4">
                  <p>jabai nu sa qimanda anþarana Iesu mereiþ , þanei weis ni meridedum , aiþþau
                     ahman anþarana nimiþ , þanei ni nemuþ , aiþþau aiwaggeljon anþara þoei ni
                     andnemuþ , waila usþulaideduþ .</p>
               </div>
               <div type="v" n="5">
                  <p>man auk ni waihtai mik minnizo gataujan þaim ufar mikil wisandam
                     apaustaulum .</p>
               </div>
               <div type="v" n="6">
                  <p>jabai unhrains im waurda , akei ni kunþja ; aþþan in allamma gabairhtidai
                     in allaim du izwis .</p>
               </div>
               <div type="v" n="7">
                  <p>aiþþau ibai frawaurht tawida , mik silban haunjands , ei jus ushauhjaindau
                     , unte arwjo gudis aiwaggeljon merida izwis ?</p>
               </div>
               <div type="v" n="8">
                  <p>anþaros aikklesjons birauboda , nimands andawizn du izwaramma andbahtja ,
                     jah wisands at izwis jah ushaista ni ainnohun kaurida ;</p>
               </div>
               <div type="v" n="9">
                  <p>unte þarbos meinos usfullidedun broþrjus qimandans af Makidonai , jah in
                     allaim unkaureinom izwis mik silban fastaida jah fasta .</p>
               </div>
               <div type="v" n="10">
                  <p>ist sunja Xristaus in mis , unte so ƕoftuli ni faurdammjada in mis in landa
                     Akaje .</p>
               </div>
               <div type="v" n="11">
                  <p>in ƕis ? unte ni frijo izwis ? guþ wait .</p>
               </div>
               <div type="v" n="12">
                  <p>iþ þatei tauja jah taujan haba , ei usmaitau inilon þize wiljandane inilon
                     , ei in þammei ƕopand , bigitaindau swaswe jah weis .</p>
               </div>
               <div type="v" n="13">
                  <p>unte þai swaleikai galiugaapaustauleis , waurstwjans hindarweisai ,
                     gagaleikondans sik du apaustaulum Xristaus .</p>
               </div>
               <div type="v" n="14">
                  <p>jah nist sildaleik , unte silba Satana gagaleikoþ sik aggillau liuhadis
                     .</p>
               </div>
               <div type="v" n="15">
                  <p>nist mikil , jabai andbahtos is gagaleikond sik swe andbahtos garaihteins ,
                     þizeei andeis wairþiþ bi waurstwam ize .</p>
               </div>
               <div type="v" n="16">
                  <p>aftra qiþa , ibai ƕas mik muni unfrodana ; aiþþau waila þau swe unfrodana
                     nimaiþ mik , ei jah ik leitil ƕa ƕopau .</p>
               </div>
               <div type="v" n="17">
                  <p>þatei rodja ni rodja bi fraujan , ak swe in unfrodein in þamma stomin þizos
                     ƕoftuljos .</p>
               </div>
               <div type="v" n="18">
                  <p>unte managai ƕopand bi leika , jah ik ƕopa .</p>
               </div>
               <div type="v" n="19">
                  <p>unte azetaba usþulaiþ þans unwitans , frodai wisandans .</p>
               </div>
               <div type="v" n="20">
                  <p>usþulaiþ , jabai ƕas izwis gaþiwaiþ , jabai ƕas fraïtiþ , jabai ƕas usnimiþ
                     , jabai ƕas in arbaidai briggiþ , jabai ƕas izwis in andawleizn slahiþ
                     .</p>
               </div>
               <div type="v" n="21">
                  <p>bi unsweriþai qiþa , swe þatei weis siukai weseima ; iþ in þammei ƕe ƕas
                     anananþeiþ , in unfrodein qiþa , gadars jah ik ;</p>
               </div>
               <div type="v" n="22">
                  <p>Haibraieis sind , jah ik ; Israeleiteis sind , jah ik ; fraiw Abrahamis
                     sind , jah ik ;</p>
               </div>
               <div type="v" n="23">
                  <p>andbahtos Xristaus sind , swaswe unwita qiþa , mais ik ; in arbaidim
                     managizeim , in karkarom ufarassau , in slahim ufarassau , in dauþeinim ufta
                     ;</p>
               </div>
               <div type="v" n="24">
                  <p>fram Iudaium fimf sinþam fidwor tiguns ainamma wanans nam ;</p>
               </div>
               <div type="v" n="25">
                  <p>þrim sinþam wandum usbluggwans was ; ainamma sinþa stainiþs was ; þrim
                     sinþam usfarþon gatawida us skipa ; naht jah dag in diupiþai was mareins
                     ;</p>
               </div>
               <div type="v" n="26">
                  <p>wratodum ufta , bireikeim aƕo , bireikeim waidedjane , bireikeim us kunja ,
                     bireikeim us þiudom , bireikeim in baurg , bireikeim in auþidai , bireikeim in
                     marein , bireikeim in galiugabroþrum ,</p>
               </div>
               <div type="v" n="27">
                  <p>aglom jah arbaidim , in wokainim ufta , in gredau jah þaurstein , in
                     lausqiþreim ufta , in friusa jah naqadein ;</p>
               </div>
               <div type="v" n="28">
                  <p>inuh þo afar þata arbaiþs meina seiteina , saurga meina allaim aikklesjom
                     .</p>
               </div>
               <div type="v" n="29">
                  <p>ƕas siukiþ , jah ni siukau ? ƕas afmarzjada , jah ik ni tundnau ?</p>
               </div>
               <div type="v" n="30">
                  <p>jabai ƕopan skuld sijai , þaim siukeins meinaizos ƕopau .</p>
               </div>
               <div type="v" n="31">
                  <p>guþ jah atta fraujins Iesuis wait , sa þiuþeiga du aiwam , þatei ni liuga
                     .</p>
               </div>
               <div type="v" n="32">
                  <p>in Damaskon fauramaþleis þiudos Araitins þiudanis witaida baurg Damaskai
                     gafahan mik wiljands ,</p>
               </div>
               <div type="v" n="33">
                  <p>jah þairh augadauro in snorjon athahans was and baurgswaddjau jah unþaþlauh
                     handuns is .</p>
               </div>
            </div>
            <div type="ch" n="12">
               <div type="v" n="1">
                  <p>_nins fraujins . ƕopan binah , akei ni batizo ist , jah þan qima in siunins
                     jah andhuleinins fraujins .</p>
               </div>
               <div type="v" n="2">
                  <p>wait mannan in Xristau faur jera ·id· , jaþþe in leika ni wait , jaþþe inu
                     leik ni wait , guþ wait , frawulwanana þana swaleikana und þridjan himin ; wait
                     mannan in Xristau faur jera fidwortaihun , jaþþe in leika ni wait , jaþþe inuh
                     leik ni wait , guþ wait , frawulwanana þana swaleikana und þridjan himin
                     ;</p>
               </div>
               <div type="v" n="3">
                  <p>jah wait þana swaleikana mannan , jaþþe in leika jaþþe inu leik ni wait ,
                     guþ wait , jah wait þana swaleikana mannan , jaþþe in leika jaþþe inuh leik nih
                     wait , guþ wait ,</p>
               </div>
               <div type="v" n="4">
                  <p>þatei frawulwans warþ in wagg jah hausida unqeþja waurda , þoei ni skulda
                     sind mann rodjan . þatei frawulwans warþ in wagg jah hausida unqeþja waurda ,
                     þoei ni skulda sind mann rodjan .</p>
               </div>
               <div type="v" n="5">
                  <p>faur þana swaleikana ƕopa , iþ faur mik silban ni waiht ƕopa , niba in
                     unmahtim meinaim . faur þana swaleikana ƕopa , iþ faur mik silban ni waiht ƕopa
                     , niba in unmahtim meinaim .</p>
               </div>
               <div type="v" n="6">
                  <p>aþþan jabai wiljau ƕopan , ni sijau unwita , unte sunja qiþa , iþ freidja ,
                     ibai ƕas in mis ƕa muni ufar þatei gasaiƕiþ aiþþau aiþþau gahauseiþ ƕa us mis .
                     aþþan jabai wiljau ƕopan , ni sijau unwita , unte sunja qiþa , iþ freidja ,
                     ibai ƕas in mis ƕa muni ufar þatei gasaiƕiþ aiþþau gahauseiþ ƕa us mis
                     .</p>
               </div>
               <div type="v" n="7">
                  <p>jah bi filusnai andhuleino , ei ni ufarhafnau , atgibana ist mis hnuþo
                     leika meinamma , aggilus Satanins , ei mik kaupastedi , ei ni ufarhugjau . jah
                     bi filusnai andhuleino , ei ni ufarhafnau , atgibana ist mis hnuto leika
                     meinamma , aggilus Satanins , ei mik kaupastedi , ei ni ufarhugjau .</p>
               </div>
               <div type="v" n="8">
                  <p>bi þatei þrim sinþam fraujan baþ ei afstoþi af mis ; bi þatei þrim sinþam
                     fraujan baþ ei afstoþi af mis ;</p>
               </div>
               <div type="v" n="9">
                  <p>jah qaþ mis : ganah þuk ansts meina , unte mahts in siukein ustiuhada .
                     filu gabaurjaba nu mais ƕopa in siukeim meinaim , ei ufarhleiþrjai ana mis
                     mahts Xristaus . jah qaþ mis : ganah þuk ansts meina , unte mahts in siukeim
                     ustiuhada . filu gabaurjaba nu mais ƕopa in siukeim meinaim , ei ufarhleiþrjai
                     ana mis mahts Xristaus .</p>
               </div>
               <div type="v" n="10">
                  <p>in þizei mis galeikaiþ in siukeim , in anamahtim , in nauþim , in wrekeim ,
                     in þreihslam faur Xristu ; unte þan siuka , þan mahteigs im . in þizei mis
                     galeikaiþ in siukeim , in anamahtim , in nauþim , in wrekeim , in þreihslam
                     faur Xristu ; unte þan siuka , þan mahteigs im .</p>
               </div>
               <div type="v" n="11">
                  <p>warþ unwita ƕopands , jus mik gabaidideduþ ; aþþan ik skulds was fram izwis
                     gakannjan , unte ni waihtai mins habaida þaim ufar filu apaustaulum , jah jabai
                     ni waihts im . warþ unwita ƕopands , jus mik gabaidideduþ ; aþþan ik skulds was
                     fram izwis gakannjan , unte ni waihtai mins habaida þaim ufar filu apaustaulum
                     , jah jabai ni waihts im .</p>
               </div>
               <div type="v" n="12">
                  <p>aiþþau sweþauh taikneis apaustaulus gatawidos waurþun in izwis in allai
                     þulainai , taiknim jah fauratanjam jah mahtim . aiþþau sweþauh taikneis
                     apaustaulaus gatawidos waurþun in izwis in allai þulainai , taiknim jah
                     fauratanjam jah mahtim .</p>
               </div>
               <div type="v" n="13">
                  <p>ƕa auk ist , þize wanai weseiþ ufar anþaros aikklesjons , niba þatei ik
                     silba ni kaurida izwis ? fragibiþ mis þata skaþis . ƕa auk ist , þize wanai
                     weseiþ ufar anþaros aikklesjons , nibai þatei ik silba ni kaurida izwis ?
                     fragibiþ mis þata skaþis .</p>
               </div>
               <div type="v" n="14">
                  <p>sai , þridjo þata manwus im qiman at izwis , jan~ni kaurja izwis ; unte ni
                     sokja izwaros aihtins , ak izwis ; ni auk skulun barna fadreinam huzdjan , ak
                     fadreina barnam . sai , þridjo þata manwus im qiman at izwis , jah ni kaurja
                     izwis ; unte ni sokja izwaros aihtins , ak izwis ; ni auk skulun barna
                     fadreinam huzdjan , ak fadreina barnam .</p>
               </div>
               <div type="v" n="15">
                  <p>aþþan ik laþaleiko fraqima jah fraqimada faur saiwalos izwaros , sweþauh ei
                     ufarassau izwis frijonds mins frijoda . aþþan ik gabaurjaba fraqima jah
                     fraqimada faur saiwalos izwaros , sweþauh ei ufarassau izwis frijonds minz
                     frijoda .</p>
               </div>
               <div type="v" n="16">
                  <p>aþþan siai nu , ik ni kaurida izwis , ak wisands aufto listeigs
                     hindarweisein izwis nam . aþþan siai nu , ik ni kaurida izwis , ak wisands
                     aufto listeigs hindarweisein izwis nam .</p>
               </div>
               <div type="v" n="17">
                  <p>ibai þairh ƕana þizeei insandida du izwis bifaihoda izwis ? ibai þairh ƕana
                     þizeei insandida du izwis bifaihoda izwis ?</p>
               </div>
               <div type="v" n="18">
                  <p>baþ Teitu jah miþinsandida imma broþar ; ibai ƕa bifaihoda izwis Teitus ?
                     niu þamma samin ahmin iddjedum ? niu þaim samam laistim ? baþ Teitu jah
                     miþinsandida imma broþar ; ibai ƕa bifaihoda izwis Teitus ? niu þamma samin
                     ahmin iddjedum ? niu þaim samam laistim ?</p>
               </div>
               <div type="v" n="19">
                  <p>aftra þugkeiþ izwis ei sunjoma uns wiþra izwis ? in andwairþja gudis in
                     Xristau rodjam , þatuþ~þan all , liubans , in izwaraizos gatimreinais . aftra
                     þugkeiþ izwis ei sunjodama uns wiþra izwis ? in andwairþja gudis in Xristau
                     rodjam , þatuþ~þan all , liubans , in izwaraizos gatimreinais .</p>
               </div>
               <div type="v" n="20">
                  <p>unte og , ibai aufto qimands ni swaleikans swe wiljau bigitau izwis , jah
                     ik bigitaidau izwis swaleiks swe ni wileiþ mik , ibai aufto þwairheins , aljan
                     , jiukos , bihaita , birodeinos , haifsteis , bifaiha ufswalleinos , drobnans ;
                     unte og , ibai aufto qimands ni swaleikans swe wiljau bigitau izwis , jah ik
                     bigitaidau izwis swaleiks swe ni wileiþ mik , ibai aufto þwairheins , aljan ,
                     jiukos , bihaita , birodeinos , haifsteis , drobnans ;</p>
               </div>
               <div type="v" n="21">
                  <p>ibai aftra qimandan mik guþ gahaunjai at izwis jah qaino managans þize
                     faura frawaurkjandane jan~ni idreigondane ana unhrainiþai þoei gatawidedun ,
                     horinassau jah aglaitja . ibai aftra qimandan mik guþ gahaunjai at izwis jah
                     qaino managans þize faura frawaurkjandane jah ni idreigondane ana unhrainiþai
                     þoei gatawidedun , horinassau jah aglaiteino .</p>
               </div>
            </div>
            <div type="ch" n="13">
               <div type="v" n="1">
                  <p>Þridjo þata qima at izwis . ana munþa twaddje weitwode jaþ~þrije gastandiþ
                     all waurde . Þridjo þata qima at izwis . ana munþa twaddje weitwode jah þrije
                     gastandai all waurde .</p>
               </div>
               <div type="v" n="2">
                  <p>fauraqaþ jah aftra fauragateiha , swaswe andwairþs anþaramma sinþa jah
                     aljaþro nu melja þaim faura frawaurkjandam jah anþaraim allaim , þatei jabai
                     qima , aftra ni freidja . fauraqaþ jah aftra fauragateiha , swaswe andwairþs
                     anþaramma sinþa jah aljaþro nu melja þaim faura frawaurkjandam jah anþaraim
                     allaim , þatei jabai qima , aftra ni freidja .</p>
               </div>
               <div type="v" n="3">
                  <p>unte kustu sokeiþ þis in mis rodjandins Xristaus , saei ni siukiþ in izwis
                     , ak mahteigs ist in izwis . unte kustu sokeiþ þis in mis rodjandins Xristaus ,
                     saei ni siukiþ in izwis , ak mahteigs ist in izwis .</p>
               </div>
               <div type="v" n="4">
                  <p>aþþan jabai jah ushramiþs was us siukein , akei libaiþ us mahtai gudis ;
                     jah auk weis siukam in imma , akei libam miþ imma us mahtai gudis in izwis .
                     aþþan jabai ushramiþs was us siukein , akei libaiþ us mahtai gudis ; jah auk
                     siukam in imma , akei libam miþ imma us mahtai gudis in izwis .</p>
               </div>
               <div type="v" n="5">
                  <p>silbans fraisiþ sijaidu in galaubeinai ; silbans izwis kauseiþ , þau niu
                     kunnuþ izwis þatei Iesus Xristus in izwis ist ? nibai aufto ungakusanai sijuþ .
                     izwis silbans fragiþ sijaidu in galaubeinai ; silbans izwis kauseiþ , þauh niu
                     kunnuþ þatei Iesus Xristus in izwis ist ? ibai aufto ungakusanai sijuþ
                     ?</p>
               </div>
               <div type="v" n="6">
                  <p>aþþan wenja þatei kunneiþ ei weis ni sium ungakusanai . aþþan wenja ei
                     kunneiþ þatei weis ni sijum ungakusanai .</p>
               </div>
               <div type="v" n="7">
                  <p>aþþan bidja du guda ei ni waiht ubilis taujaiþ ; ni ei weis ungakusanai
                     þugkjaima , ak ei jus þata godo taujaiþ , iþ weis swe ungakusanai þugkjaima .
                     aþþan bidja du guda ei ni waiht ubilis taujaiþ ; ni ei weis ungakusanai
                     þugkjaima , ak ei jus þata godo taujaiþ , ei weis ungakusanai þugkjaima
                     .</p>
               </div>
               <div type="v" n="8">
                  <p>ni auk magum ƕa wiþra sunja , ak faur sunja . ni auk magum ƕa wiþra sunja ,
                     ak faur sunja .</p>
               </div>
               <div type="v" n="9">
                  <p>aþþan faginom , þan weis siukam , iþ jus swinþai siuþ ; þizuh auk jah
                     bidjam , izwaraizos ustauhtais . aþþan faginom , þan weis siukam , iþ jus
                     swinþai sijuþ ; þizuh auk jah bidjam , izwaraizos ustauhtais .</p>
               </div>
               <div type="v" n="10">
                  <p>duþþe þata aljaþro melja , ei andwairþs hardaba ni taujau bi waldufnja
                     þammei frauja fragaf mis du gatimreinai jan~ni du gataurþai . duþþe þata
                     aljaþro melja , ei andwairþs harduba ni taujau bi waldufnja þammei frauja
                     fragaf mis du gatimreinai jah ni du gataurþai .</p>
               </div>
               <div type="v" n="11">
                  <p>þata anþar , broþrjus , faginoþ , ustauhanai sijaiþ , gaþrafstidai sijaiþ ,
                     samo fraþjaiþ , gawairþi taujandans sijaiþ , jah guþ gawairþeis jah frijaþwos
                     wairþiþ miþ izwis . þata anþar , broþrjus , faginoþ , ustauhanai sijaiþ , samo
                     fraþjaiþ , gawairþi taujandans sijaiþ , jah guþ gawairþeis jah friaþwos wairþiþ
                     miþ izwis .</p>
               </div>
               <div type="v" n="12">
                  <p>goljaiþ izwis misso in frijonai weihai . goljand izwis þai weihans allai .
                     goljaiþ izwis misso in frijonai weihai . goljand izwis þai weihans allai
                     .</p>
               </div>
               <div type="v" n="13">
                  <p>ansts fraujins Iesuis Xristaus jah frijaþwa gudis jah gaman ahmins weihis
                     miþ allaim izwis . amen . ansts fraujins unsaris Iesuis Xristaus jah friaþwa
                     gudis jah gaman ahmins weihis miþ allaim izwis . amen .</p>
               </div>
            </div>

         </div>
         <div type="bk" n="Eph">


            <div type="ch" n="1">
               <div type="v" n="1">
                  <p>Pawlus , apaustaulus Xristaus Iesuis þairh wiljan gudis , þaim weiham þaim
                     wisandam in Aifaison jah triggwaim in Xristau Iesu . Pawlus , apaustaulus
                     Xristaus Iesuis þairh wiljan gudis , þaim weiham þaim wisandam in Aifaison jah
                     triggwaim in Xristau Iesu .</p>
               </div>
               <div type="v" n="2">
                  <p>ansts izwis jah gawairþi fram guda attin unsaramma jah fraujin Iesu Xristau
                     . ansts izwis jah gawairþi fram guda attin unsaramma jah fraujin Iesu Xristau
                     .</p>
               </div>
               <div type="v" n="3">
                  <p>þiuþiþs guþ jah atta fraujins unsaris Iesuis Xristaus , izei gaþiuþida uns
                     ana allai þiuþeinai ahmeinai in himinakundaim in Xristau . þiuþiþs guþ jah atta
                     fraujins unsaris Iesuis Xristaus , izei gaþiuþida uns in allai þiuþeinai
                     ahmeinai in himinakundaim in Xristau .</p>
               </div>
               <div type="v" n="4">
                  <p>swaswe gawalida uns in imma faur gasatein fairƕaus , ei sijaima weihai jah
                     unwammai in andwairþja is in frijaþwai . swaswe gawalida unsis in imma faur
                     gasatein fairƕaus , ei sijaima weis weihai jah unwammai in andwairþja is in
                     friaþwai .</p>
               </div>
               <div type="v" n="5">
                  <p>fauragarairoþ uns du suniwe gadedai þairh Iesu Xristu in ina bi leikainai
                     wiljins seinis , fauragarairoþ uns du suniwe gadedai þairh Iesu Xristu in imma
                     bi leikainai wiljins seinis ,</p>
               </div>
               <div type="v" n="6">
                  <p>du hazeinai wulþaus anstais seinaizos , in þizaiei ansteigs was uns in
                     þamma liubin sunau seinamma , du hazeinai wulþaus anstais seinaizos , in
                     þizaiei ansteigs was uns in þamma liubin sunau seinamma ,</p>
               </div>
               <div type="v" n="7">
                  <p>in þammei habam faurbauht , fralet frawaurhte þairh bloþ is , bi gabein
                     wulþaus anstais is , in þammei habam faurbauht , fralet frawaurhte þairh bloþ
                     is , bi gabein wulþaus anstais is ,</p>
               </div>
               <div type="v" n="8">
                  <p>þoei ufarassau ganohida in uns in allai handugein jah frodein , þoei
                     ufarassau ganohida in uns in allai handugein jah frodein ,</p>
               </div>
               <div type="v" n="9">
                  <p>kannjan unsis runa wiljins seinis bi wiljin , saei fauragaleikaida imma
                     kannjan unsis runa wiljins seinis bi wiljin , saei fauragaleikaida imma</p>
               </div>
               <div type="v" n="10">
                  <p>du fauragaggja usfulleinais mele , aftra usfulljan alla in Xristau , þo ana
                     himinam jaþ~þo ana airþai in imma , du fauragaggja usfulleinais mele , aftra
                     usfulljan alla in Xristau , þo ana himinam jah ana airþai in imma ,</p>
               </div>
               <div type="v" n="11">
                  <p>in þammei hlauts gasatidai wesum , fauragaredanai bi wiljin gudis þis alla
                     in allaim waurkjandins bi muna wiljins seinis , in þammei hlauts gasatidai
                     wesum , fauragaredanai bi wiljin gudis þis alla in allaim waurkjandins bi muna
                     wiljins seinis ,</p>
               </div>
               <div type="v" n="12">
                  <p>ei sijaima weis du hazeinai wulþaus is þai faurawenjandans in Xristau , ei
                     sijaima weis du hazeinai wulþaus is þai faurawenjandans in Xristau ,</p>
               </div>
               <div type="v" n="13">
                  <p>in þammei jah jus gahausjandans waurd sunjus , aiwaggeli ganistais
                     izwaraizos , þammei galaubjandans gasiglidai waurþuþ ahmin gahaitis þamma
                     weihin , in þammei jah jus gahausjandans waurd sunjos , aiwaggeli ganistais
                     izwaraizos , þammei galaubjandans gasiglidai waurþuþ ahmin gahaitis þamma
                     weihin ,</p>
               </div>
               <div type="v" n="14">
                  <p>izei ist wadi arbjis unsaris du faurbauhtai gafreideinais , du hazeinai
                     wulþaus is . izei ist wadi arbjis unsaris du faurbauhtai gafreideinais , du
                     hazeinai wulþaus is .</p>
               </div>
               <div type="v" n="15">
                  <p>duþþe jah ik , gahausjands izwara galaubein in fraujin Iesu Xristau jah
                     frijaþwa in allans þans weihans , duþþe jah ik , gahausjands izwara galaubein
                     in fraujin Iesu Xristau jah friaþwa in allans þans weihans ,</p>
               </div>
               <div type="v" n="16">
                  <p>unsweibands awiliudo in izwara , gamund waurkjands in bidom meinaim ,
                     unsweibands awiliudo in izwara , gamund waurkjands in bidom meinaim ,</p>
               </div>
               <div type="v" n="17">
                  <p>ei guþ fraujins unsaris Iesuis Xristaus , atta wulþaus , gibai izwis ahman
                     handugeins jah andhuleinais in ufkunþja seinamma , ei guþ fraujins unsaris
                     Iesuis Xristaus , atta wulþaus , gibai izwis ahman handugeins jah andhuleinais
                     in ufkunþja seinamma ,</p>
               </div>
               <div type="v" n="18">
                  <p>inliuhtida augona hairtins izwaris , ei witeiþ jus ƕa ist wens laþonais is
                     , ƕileikuh gabei wulþaus arbjis is in weihaim , inliuhitida augona hairtins
                     izwaris , ei witeiþ jus ƕa ist wens laþonais is , ƕileikuh gabei wulþaus arbjis
                     is in weihaim ,</p>
               </div>
               <div type="v" n="19">
                  <p>jah ƕa ufarassus mikileins mahtais is in uns þaim galaubjandam bi waurstwa
                     mahtais swinþeins is , jah ƕa ufarassus mikileins mahtais is in uns þaim
                     galaubjandam bi waurstwa mahtais swinþeins is ,</p>
               </div>
               <div type="v" n="20">
                  <p>þatei gawaurhta in Xristau , urraisjands ina us dauþaim jah gasatida in
                     taihswon seinai in himinam þatei gawaurhta in Xristau , urraisjands ina us
                     dauþaim jah gasatida in taihswon seinai in himinam</p>
               </div>
               <div type="v" n="21">
                  <p>ufaro allaize reikje jah waldufnje jah mahte jah fraujinassiwe jah allaize
                     namne namnidaize ni þatainei in þamma aiwa , ak jah in þamma anawairþin . ufaro
                     allaize reikje jah waldufnje jah mahte jah fraujinassiwe jah allaize namne
                     namnidaize ni þatainei in þamma aiwa , ak jah in þamma anawairþin .</p>
               </div>
               <div type="v" n="22">
                  <p>jah alla ufhnaiwida uf fotuns imma jah ina atgaf haubiþ ufar alla
                     aikklesjon , jah all ufhnaiwida uf fotuns imma jah ina atgaf haubiþ ufar alla
                     aikklesjon ,</p>
               </div>
               <div type="v" n="23">
                  <p>sei ist leik is , fullo þis alla in allaim usfulljandins . sei ist leik is
                     , fullo þis alla in allaim usfulljandins .</p>
               </div>
            </div>
            <div type="ch" n="2">
               <div type="v" n="1">
                  <p>Jah izwis wisandans dauþans missadedim jah frawaurhtim izwaraim , Jah izwis
                     wisandans dauþans missadedim jah frawaurhtim izwaraim ,</p>
               </div>
               <div type="v" n="2">
                  <p>in þaimei simle iddjeduþ bi þizai aldai þis fairƕaus , bi reik waldufnjis
                     luftaus , ahmins þis nu waurkjandins in sunum ungalaubeinais , in þaimei simle
                     iddjeduþ bi þizai aldai þis aiwis , bi reik waldufnjis luftaus , ahmins þis nu
                     waurkjandins in sunum ungalaubeinais ,</p>
               </div>
               <div type="v" n="3">
                  <p>in þaimei jah weis allai usmetum suman in lustum leikis unsaris ,
                     taujandans wiljans leikis jah gamitone , jah wesum wistai barna hatize , swaswe
                     jah þai anþarai . in þaimei jah weis allai usmetum suman in lustum leikis
                     unsaris , taujandans wiljans leikis jah gamitone , jah wisum wistai barna hatis
                     , swaswe jah þai anþarai .</p>
               </div>
               <div type="v" n="4">
                  <p>iþ guþ , gabigs wisands in armahairtein , in þizos managons frijaþwos
                     þizaiei frijoda uns , iþ guþ , gabeigs wisands in armahairtein , in þizos
                     managons frijaþwos in þizaiei frijoda uns ,</p>
               </div>
               <div type="v" n="5">
                  <p>jah wisandans uns dauþans frawaurhtim miþgaqiwida uns Xristau — anstai
                     sijuþ ganasidai — jah wisandans uns dauþans frawaurhtim , miþgaqiwida uns
                     Xristau — anstai sijum ganasidai —</p>
               </div>
               <div type="v" n="6">
                  <p>jah miþurraisida jah miþgasatida in himinakundaim in Xristau Iesu , jah
                     miþurraisidai jah miþgasatidai in himinakundaim in Xristau Iesu ,</p>
               </div>
               <div type="v" n="7">
                  <p>ei ataugjai in aldaim þaim anagaggandeim ufarassu gabeins anstais seinaizos
                     in selein bi uns in Xristau Iesu . ei ataugjai in aldim þaim anagaggandeim
                     ufarassu gabeins anstais seinaizos in selein bi uns in Xristau Iesu .</p>
               </div>
               <div type="v" n="8">
                  <p>unte anstai siuþ ganasidai þairh galaubein , jah þata ni us izwis , ak
                     gudis giba ist ; unte anstai sijuþ ganasidai þairh galaubein , jah þata ni us
                     izwis , ak gudis giba ist ;</p>
               </div>
               <div type="v" n="9">
                  <p>ni us waurstwam , ei ƕas ni ƕopai , ni us waurstwam , ei ƕas ni ƕopai
                     ,</p>
               </div>
               <div type="v" n="10">
                  <p>ak is sium taui , gaskapanai in Xristau Iesu du waurstwam godaim , þoei
                     fauragamanwida guþ , ei in þaim gaggaima . ak is sijum taui , gaskapanai in
                     Xristau Iesu du waurstwam godaim , þoei fauragamanwida guþ , ei in þaim
                     gaggaima .</p>
               </div>
               <div type="v" n="11">
                  <p>duþþe gamuneiþ þatei jus þiudos simle wesuþ in leika , þai namnidans
                     unbimaitanai fram þizai namnidon bimait in leika handuwaurht . duþþe gamuneiþ
                     þatei jus þiudos simle wesuþ in leika , þai namnidans unbimaitanai fram þizai
                     namnidon bimait in leika handuwaurht .</p>
               </div>
               <div type="v" n="12">
                  <p>unte wesuþ þan in jainamma mela inu Xristu , framaþjai usmetis Israelis jah
                     gasteis gahaite trausteis , wen ni habandans jah gudalausai in manasedai . unte
                     wesuþ þan in jainamma mela inuh Xristu , framaþjai usmetis Israelis jah gasteis
                     gahaite trausteis , wen ni habandans jah gudalausai in manasedai .</p>
               </div>
               <div type="v" n="13">
                  <p>iþ nu sai , in Xristau Iesu jus juzei simle wesuþ fairra , waurþuþ neƕa in
                     bloþa Xristaus . iþ nu sai , in Xristau Iesu jus juzei simle wesuþ fairra ,
                     waurþuþ neƕa in bloþa Xristaus .</p>
               </div>
               <div type="v" n="14">
                  <p>sa auk ist gawairþi unsar , saei gatawida þo ba du samin jah midgardiwaddju
                     faþos gatairands , sa auk ist gawairþi unsar , saei gatawida þo ba du samin jah
                     miþgardawaddju faþos gatairands ,</p>
               </div>
               <div type="v" n="15">
                  <p>fijaþwa , ana leika seinamma witoþ anabusne garaideinim gatairands , ei
                     þans twans gaskopi in sis silbin du ainamma niujamma mann , waurkjands gawairþi
                     , fijaþwa , ana leika seinamma witoþ anabusne garaideinim gatairands , ei þans
                     twans gaskopi in sis silbin du ainamma niujamma mann , waurkjands gawairþi
                     ,</p>
               </div>
               <div type="v" n="16">
                  <p>jah gafriþodedi þans bans in ainamma leika guda þairh galgan , afslahands
                     fijaþwa in sis silbin . jah gafriþodedi þans bans in ainamma leika guda þairh
                     galgan , afslahands fijaþwa in sis silbin .</p>
               </div>
               <div type="v" n="17">
                  <p>jah qimands wailamerida gawairþi izwis juzei fairra jah gawairþi þaim ize
                     neƕa ; jah qimands wailamerida gawairþi izwis juzei fairra jah gawairþi þaim
                     izei neƕa ;</p>
               </div>
               <div type="v" n="18">
                  <p>unte þairh ina habam atgagg bajoþs in ainamma ahmin du attin . unte þairh
                     ina habam atgagg bajoþs in ainamma ahmin du attin .</p>
               </div>
               <div type="v" n="19">
                  <p>sai nu ni sijuþ gasteis jah aljakonjai , ak sijuþ gabaurgjans þaim weiham
                     jah ingardjans gudis , sai nu ju ni sijuþ gasteis jah aljakonjai , ak sijuþ
                     gabaurgjans þaim weiham jah ingardjans gudis ,</p>
               </div>
               <div type="v" n="20">
                  <p>anatimridai anatimridai ana grunduwaddjau apaustaule jah praufete , at
                     wisandin auhumistin waihstastaina silbin Xristau Iesu ,</p>
               </div>
               <div type="v" n="21">
                  <p>in þammei alla gatimrjo gagatiloda wahseiþ du alh weihai in fraujin
                     ,</p>
               </div>
               <div type="v" n="22">
                  <p>in þammei jah jus miþgatimridai sijuþ du bauainai gudis in ahmin .</p>
               </div>
            </div>
            <div type="ch" n="3">
               <div type="v" n="1">
                  <p>In þizozei waihtais ik Pawlus bandja Xristaus Iesuis in izwara þiudo
                     ,</p>
               </div>
               <div type="v" n="2">
                  <p>jabai sweþauh hausideduþ fauragaggi gudis anstais , sei gibana ist mis in
                     izwis ;</p>
               </div>
               <div type="v" n="3">
                  <p>unte bi andhuleinai gakannida was mis so runa , swe fauragamelida in
                     leitilamma ,</p>
               </div>
               <div type="v" n="4">
                  <p>duþþe ei siggwandans mageiþ fraþjan frodein meinai in runai Xristaus
                     ,</p>
               </div>
               <div type="v" n="5">
                  <p>þatei anþaraim aldim ni kunþ was sunum manne , swaswe nu andhuliþ ist þaim
                     weiham is apaustaulum jah praufetum in ahmin ,</p>
               </div>
               <div type="v" n="6">
                  <p>wisan þiudos gaarbjans jah galeikans jah gadailans gahaitis is in Xristau
                     Iesu þairh aiwaggeljon ,</p>
               </div>
               <div type="v" n="7">
                  <p>þizozei warþ andbahts ik bi gibai anstais gudis þizai gibanon mis bi toja
                     mahtais is .</p>
               </div>
               <div type="v" n="8">
                  <p>mis , þamma undarleijin allaize þize weihane , atgibana warþ ansts so , in
                     þiudom wailamerjan þo unfairlaistidon gabein Xristaus ,</p>
               </div>
               <div type="v" n="9">
                  <p>in guda þamma alla gaskapjandin , jah inliuhtjan allans , ƕileik þata
                     fauragaggi runos þizos gafulginons fram aiwam in guda þamma alla gaskapjandin
                     ,</p>
               </div>
               <div type="v" n="10">
                  <p>ei kanniþ wesi nu reikjam jah waldufnjam in þaim himinakundam þairh
                     aikklesjon so filufaiho handugei gudis , ei kanniþ wesi nu reikjam jah
                     waldufnjam in þaim himinakundam þairh aikklesjon so managfalþo handugei gudis
                     ,</p>
               </div>
               <div type="v" n="11">
                  <p>bi muna aiwe þanei gatawida in Xristau Iesu fraujin unsaramma , bi muna
                     aiwe þanei gatawida in Xristau Iesu fraujin unsaramma ,</p>
               </div>
               <div type="v" n="12">
                  <p>in þammei habam balþein freijhals jah atgagg in trauainai þairh galaubein
                     is . in þammei habam balþein jah atgagg in trauainai þairh galaubein is
                     .</p>
               </div>
               <div type="v" n="13">
                  <p>in þize bidja , ni wairþaiþ usgrudjans in aglom meinaim faur izwis , þatei
                     ist wulþus izwar . in þize bidja , ni wairþaiþ usgrudjans in aglom meinaim faur
                     izwis , þatei ist wulþus izwar .</p>
               </div>
               <div type="v" n="14">
                  <p>in þis biuga kniwa meina du attin fraujins unsaris Iesuis Xristaus , in þis
                     biuga kniwa meina du attin fraujins unsaris Iesuis Xristaus ,</p>
               </div>
               <div type="v" n="15">
                  <p>us þammei all fadreinis in himina jah ana airþai namnjada , us þammei all
                     fadreinis in himina jah ana airþai namnjada ,</p>
               </div>
               <div type="v" n="16">
                  <p>ei gibai izwis bi gabein wulþaus seinis mahtai inswinþjan þairh ahman
                     seinana in innuman mannan , ei gibai izwis bi gabein wulþaus seinis mahtai
                     gaswinþnan þairh ahman seinana in innuman mannan ,</p>
               </div>
               <div type="v" n="17">
                  <p>bauan Xristu þairh galaubein in hairtam izwaraim , bauan Xristu þairh
                     galaubein in hairtam izwaraim ,</p>
               </div>
               <div type="v" n="18">
                  <p>ei in frijaþwai gawaurhtai jah gasulidai mageiþ gafahan miþ allaim þaim
                     weiham ƕa sijai braidei jal~laggei jah hauhei jah diupei ; ei in friaþwai
                     gawaurhtai jah gasulidai mageiþ gafahan miþ allaim þaim weiham ƕa sijai braidei
                     jah laggei jah hauhei jah diupei ;</p>
               </div>
               <div type="v" n="19">
                  <p>kunnan þo ufarassau mikilon þis kunþjis frijaþwa Xristaus , ei fulnaiþ in
                     allai fullon gudis . kunnan þo ufarassau mikilon þis kunþjis friaþwa Xristaus ,
                     ei fullnaiþ du allai fullon gudis .</p>
               </div>
               <div type="v" n="20">
                  <p>aþþan þamma mahteigin ufar all taujan maizo giban þau bidjam aiþþau fraþjam
                     bi mahtai þizai waurkjandein in unsis , aþþan þamma mahteigin ufar all taujan
                     maizo þau bidjam aiþþau fraþjam bi mahtai þizai waurkjandein in uns ,</p>
               </div>
               <div type="v" n="21">
                  <p>immuh wulþus in Xristau Iesu jah aikklesjon in allos aldins aiwe , amen .
                     imma wulþus in aikklesjon in Xristau Iesu in allos aldins aiwe , amen .</p>
               </div>
            </div>
            <div type="ch" n="4">
               <div type="v" n="1">
                  <p>Bidja nu izwis ik bandja in fraujin , wairþaba gaggan þizos laþonais
                     þizaiei laþodai siuþ , Bidja nu izwis ik bandja in fraujin , wairþaba gaggan
                     þizos laþonais þizaiei laþodai sijuþ ,</p>
               </div>
               <div type="v" n="2">
                  <p>miþ allai hauneinai jah qairrein , miþ usbeisnai usþulandans izwis misso in
                     frijaþwai , miþ allai hauneinai jah qairrein , miþ usbeisnai usþulandans izwis
                     misso in friaþwai ,</p>
               </div>
               <div type="v" n="3">
                  <p>usdaudjandans fastan ainamundiþa ahmins in gabundjai gawairþeis .
                     usdaudjandans fastan ainamundiþa ahmins in gabundjai gawairþeis .</p>
               </div>
               <div type="v" n="4">
                  <p>ain leik jah ains ahma , swaswe atlaþodai sijuþ in aina wen laþonais
                     izwaraizos . ain leik jah ains ahma , swaswe atlaþodai sijuþ in aina wen
                     laþonais izwaraizos .</p>
               </div>
               <div type="v" n="5">
                  <p>ains frauja , aina galaubeins , aina daupeins , ains frauja , aina
                     galaubeins , aina daupeins ,</p>
               </div>
               <div type="v" n="6">
                  <p>ains guþ jah atta allaize , saei ufar allaim jah and allans jah in allaim
                     uns . ains guþ jah atta allaize</p>
               </div>
               <div type="v" n="7">
                  <p>iþ ainƕarjammeh unsara atgibana ist ansts bi mitaþ gibos Xristaus ;</p>
               </div>
               <div type="v" n="8">
                  <p>in þizei qiþiþ : ussteigands in hauhiþa ushanþ hunþ jah atuhgaf gibos
                     mannam .</p>
               </div>
               <div type="v" n="9">
                  <p>þatuþ~þan usstaig , ƕa ist , niba þatei jah atstaig faurþis in undaraisto
                     airþos ?</p>
               </div>
               <div type="v" n="10">
                  <p>saei atstaig , sa ist jah saei usstaig ufar allans himinans , ei
                     usfullidedi allata .</p>
               </div>
               <div type="v" n="11">
                  <p>jah silba gaf sumans apaustauluns , sumanzuþ~þan praufetuns , sumansuþ~þan
                     aiwaggelistans , sumansuþ~þan hairdjans jah laisarjans ,</p>
               </div>
               <div type="v" n="12">
                  <p>du ustauhtai weihaize du waurstwa andbahtjis , du timreinai leikis Xristaus
                     ,</p>
               </div>
               <div type="v" n="13">
                  <p>unte garinnaima allai in ainamundiþa galaubeinais jah ufkunþjis sunus gudis
                     , du waira fullamma , in mitaþ wahstaus fullons Xristaus ,</p>
               </div>
               <div type="v" n="14">
                  <p>ei þanaseiþs ni sijaima niuklahai uswagidai jah uswalugidai winda ƕammeh
                     laiseinais , liutein manne , in filudeisein du listeigon uswandjai airzeins
                     ,</p>
               </div>
               <div type="v" n="15">
                  <p>iþ sunja taujandans in frijaþwai wahsjaima in ina þo alla , ize ist haubiþ
                     , Xristus ,</p>
               </div>
               <div type="v" n="16">
                  <p>us þammei all leik gagatiloþ jah gagahaftiþ þairh allos gawissins
                     andstaldis , bi waurstwa in mitaþ ana ainƕarjoh fero , uswahst leikis taujiþ du
                     timreinai seinai in frijaþwai .</p>
               </div>
               <div type="v" n="17">
                  <p>þata nu qiþa jah weitwodja in fraujin , ei þanaseiþs ni gaggaiþ , swaswe
                     jah anþaros þiudos gaggand in uswissja hugis seinis , þata nu qiþa jah
                     weitwodja in fraujin , ei þanaseiþs ni gaggaiþ , swaswe jah anþaros þiudos
                     gaggand in uswissja hugis seinis ,</p>
               </div>
               <div type="v" n="18">
                  <p>riqizeinai gahugdai wisandans , framaþjai libainais gudis in unwitjis þis
                     wisandins in im , in daubiþos hairtane seinaize , riqizeinai gahugdai wisandans
                     , framaþjai libainais gudis in unwitjis þis wisandins in im , in daubiþos
                     hairtane seinaize ,</p>
               </div>
               <div type="v" n="19">
                  <p>þaiei uswenans waurþanai sik silbans atgebun aglaitein in waurstwein
                     unhrainiþos allaizos , in faihufrikein . þaiei uswenans waurþanai sik silbans
                     atgebun aglaitein in waurstwein unhrainiþos allaizos , in faihufrikein
                     .</p>
               </div>
               <div type="v" n="20">
                  <p>iþ jus ni swa ganemuþ Xristu , iþ jus ni swa ganemuþ Xristu ,</p>
               </div>
               <div type="v" n="21">
                  <p>jabai sweþauh ina hausideduþ jah in imma uslaisidai sijuþ , swaswe ist
                     sunja in Iesu , jabai sweþauh ina hausideduþ jah in imma uslaisidai sijuþ ,
                     swaswe ist sunja in Iesu ,</p>
               </div>
               <div type="v" n="22">
                  <p>ei aflagjaiþ jus bi frumin usmeta þana fairnjan mannan þana riurjan bi
                     lustum afmarzeinais . ei aflagjaiþ jus bi frumin usmeta þana fairnjan mannan
                     þana riurjan bi lustum afmarzeinais .</p>
               </div>
               <div type="v" n="23">
                  <p>anuþ~þan~niujaiþ ahmin fraþjis izwaris , anuþ~þan~niujaiþ ahmin fraþjis
                     izwaris ,</p>
               </div>
               <div type="v" n="24">
                  <p>jag~gahamoþ þamma niujin mann þamma bi guda gaskapanin in garaihtein jah
                     weihiþai sunjos . jah gahamoþ þamma niujin mann þamma bi guda gaskapanin in
                     garaihtein jah weihiþai sunjos .</p>
               </div>
               <div type="v" n="25">
                  <p>in þizei aflagjandans liugn rodjaiþ sunja ƕarjizuh miþ neƕundjin seinamma ,
                     unte sijum anþar anþaris liþus . in þizei aflagjandans liugn rodjaiþ sunja
                     ƕarjizuh miþ neƕundjin seinamma , unte sijuþ anþar anþaris liþus .</p>
               </div>
               <div type="v" n="26">
                  <p>þwairhaiþ~þan sijaiþ jah ni frawaurkjaiþ , sunno ni dissigqai ana þwairhein
                     izwara . þwairhaiþ~þan sijaiþ jah ni frawaurkjaiþ , sunno ni disiggqai ana
                     þwairhein izwara .</p>
               </div>
               <div type="v" n="27">
                  <p>ni gibiþ staþ unhulþin . nih gibaiþ staþ unhulþin .</p>
               </div>
               <div type="v" n="28">
                  <p>saei hlefi , þanaseiþs ni hlifai , iþ mais arbaidjai , waurkjands swesaim
                     handum þiuþ , ei habai dailjan þaurbandin . saei hlefi , þanaseiþs ni hlifai ,
                     ak mais arbaidjai , waurkjands swesaim handum þiuþ , ei habai dailjan
                     þaurbandin .</p>
               </div>
               <div type="v" n="29">
                  <p>ainhun waurde ubilaize us munþa izwaramma ni usgaggai , ak þatei goþ sijai
                     du timreinai galaubeinais , ei gibai anst hausjandam . ainhun waurde ubilaize
                     us munþa izwaramma ni usgaggai , ak þatei goþ sijai du timreinai galaubeinais ,
                     ei gibai anst hausjandam .</p>
               </div>
               <div type="v" n="30">
                  <p>jah ni gaurjaiþ þana weihan ahman gudis , in þammei gasiglidai sijuþ in
                     daga uslauseinais . jah ni gaurjaiþ þana weihan ahman gudis , þammei gasiglidai
                     sijuþ in daga uslauseinais .</p>
               </div>
               <div type="v" n="31">
                  <p>alla baitrei jah hatis jah þwairhei jah hrops jah wajamereins afwairpaidau
                     af izwis miþ allai unselein . alla baitrei jah hatis jah þwairhei jah hrops jah
                     wajamereins afwairpaidau af izwis miþ allai unselein .</p>
               </div>
               <div type="v" n="32">
                  <p>wairþaiduh miþ izwis misso seljai , armahairtai , fragibandans izwis misso
                     , swaswe guþ in Xristau fragaf izwis . wairþaiduh miþ izwis misso seljai ,
                     armahairtai , fragibandans izwis misso , swaswe guþ in Xristau fragaf izwis
                     .</p>
               </div>
            </div>
            <div type="ch" n="5">
               <div type="v" n="1">
                  <p>Wairþaiþ nu galeikondans guda swe barna liuba Wairþaiþ nu galeikondans guda
                     swe barna liuba</p>
               </div>
               <div type="v" n="2">
                  <p>jah gaggaiþ in frijaþwai , swaswe jah Xristus frijoda uns jah atgaf sik
                     silban faur uns hunsl jah sauþ guda du daunai woþjai . jah gaggaiþ in friaþwai
                     , swaswe jah Xristus frijoda uns jah atgaf sik silban faur uns hunsl jah sauþ
                     guda du daunai woþjai .</p>
               </div>
               <div type="v" n="3">
                  <p>aþþan horinassus jah allos unhrainiþos aiþþau faihufrikei nih namnjaidau
                     aþþan horinassus jah allos unhrainiþos aiþþau faihufrikei nih namnjaidau in
                     izwis , swaswe gadob ist weihaim ,</p>
               </div>
               <div type="v" n="4">
                  <p>aiþþau aglaitiwaurdei aiþþau dwalawaurdei aiþþau saldra , þoei du þaurftai
                     ni fairrinnand , ak mais awiliuda .</p>
               </div>
               <div type="v" n="5">
                  <p>þata auk witeiþ , kunnandans þatei ƕazuh hors aiþþau unhrains aiþþau
                     faihufriks , þatei ist galiugagude skalkinassaus , ni habaiþ arbi in
                     þiudangardjai Xristaus jah gudis .</p>
               </div>
               <div type="v" n="6">
                  <p>ni manna izwis uslusto lausaim waurdam , þairh þoei qimiþ hatis gudis ana
                     sunum ungalaubeinais .</p>
               </div>
               <div type="v" n="7">
                  <p>ni wairþaiþ nu gadailans im .</p>
               </div>
               <div type="v" n="8">
                  <p>wesuþ auk suman riqiz , iþ nu liuhaþ in fraujin ; swe barna liuhadis
                     gaggaiþ . —</p>
               </div>
               <div type="v" n="9">
                  <p>aþþan akran liuhadis ist in allai selein jah garaihtein jah sunjai .
                     —</p>
               </div>
               <div type="v" n="10">
                  <p>gakiusandans þatei sijai waila galeikaiþ fraujin ,</p>
               </div>
               <div type="v" n="11">
                  <p>jah ni gamainjaiþ waurstwam riqizis</p>
               </div>
               <div type="v" n="17">
                  <p>duþþe ni wairþaiþ unfrodai , ak fraþjandans ƕa sijai wilja fraujins
                     .</p>
               </div>
               <div type="v" n="18">
                  <p>jah ni anadrigkaiþ izwis weina , in þammei ist usstiurei , ak fullnaiþ in
                     ahmin ,</p>
               </div>
               <div type="v" n="19">
                  <p>rodjandans izwis in psalmom jah hazeinim jah saggwim ahmeinaim ,
                     siggwandans in hairtam izwaraim fraujin ,</p>
               </div>
               <div type="v" n="20">
                  <p>awiliudondans sinteino fram allaim in namin fraujins unsaris Iesuis
                     Xristaus attin jah guda ,</p>
               </div>
               <div type="v" n="21">
                  <p>ufhausjandans izwis misso in agisa Xristaus .</p>
               </div>
               <div type="v" n="22">
                  <p>qenes seinaim abnam ufhausjaina swaswe fraujin ;</p>
               </div>
               <div type="v" n="23">
                  <p>unte wair ist haubiþ qenais swaswe jah Xristus haubiþ aikklesjons , jah is
                     ist nasjands leikis .</p>
               </div>
               <div type="v" n="24">
                  <p>akei swaswe aikklesjo ufhauseiþ Xristu , swah qenes abnam seinaim in
                     allamma .</p>
               </div>
               <div type="v" n="25">
                  <p>jus wairos frijoþ qenins izwaros , swaswe jah Xristus frijoda aikklesjon
                     jah sik silban atgaf faur þo ,</p>
               </div>
               <div type="v" n="26">
                  <p>ei þo gaweihaidedi gahrainjands þwahla watins in waurda ,</p>
               </div>
               <div type="v" n="27">
                  <p>ei ustauhi silba sis wulþaga aikklesjon , ni habandein wamme aiþþau maile
                     aiþþau ƕa swaleikaize , ak ei sijai weiha jah unwamma .</p>
               </div>
               <div type="v" n="28">
                  <p>swa jah wairos skulun frijon seinos qenins swe leika seina . sein silbins
                     leik frijoþ , saei seina qen frijoþ , jah sik silban frijoþ .</p>
               </div>
               <div type="v" n="29">
                  <p>ni auk manna ƕanhun sein leik fijaida , ak fodeiþ ita jah warmeiþ swaswe
                     jah Xristus aikklesjon</p>
               </div>
            </div>
            <div type="ch" n="6">
               <div type="v" n="8">
                  <p>taujiþ þiuþis , þata ganimiþ at fraujin , jaþþe skalks jaþþe freis
                     .</p>
               </div>
               <div type="v" n="9">
                  <p>fraletandans im ƕotos , witandans þatei im jah izwis sama frauja ist in
                     himinam , jah wiljahalþei nist at imma . jah jus fraujans jah jus fraujans þata
                     samo taujaiþ wiþra ins , fraletandans im ƕotos , witandans þatei im jah izwis
                     sama frauja ist in himinam , jah wiljahalþei nist at imma .</p>
               </div>
               <div type="v" n="10">
                  <p>þata nu anþar , broþrjus meinai , inswinþjaiþ izwis in fraujin jah in
                     mahtai swinþeins is . þata nu anþar , broþrjus meinai , inswinþjaiþ izwis in
                     fraujin jah in mahtai swinþeins is .</p>
               </div>
               <div type="v" n="11">
                  <p>gahamoþ izwis sarwam gudis , ei mageiþ standan wiþra listins diabulaus ;
                     gahamoþ izwis sarwam gudis , ei mageiþ standan wiþra listins diabulaus
                     ;</p>
               </div>
               <div type="v" n="12">
                  <p>unte nist izwis brakja wiþra leik jah bloþ , ak wiþra reikja jah waldufnja
                     , wiþra þans fairƕu habandans riqizis þis , wiþra þo ahmeinona unseleins in
                     þaim himinakundam . unte nist izwis brakja wiþra leik jah bloþ , ak wiþra
                     reikja jah waldufnja , wiþra þans fairƕu habandans riqizis þis , wiþra þo
                     ahmeinona unseleins in þaim himinakundam .</p>
               </div>
               <div type="v" n="13">
                  <p>duþþe nimiþ sarwa gudis , ei mageiþ andstandan in þamma daga ubilin jah in
                     allamma uswaurkjandans standan . duþþe nimiþ sarwa gudis , ei mageiþ andstandan
                     in þamma daga ubilin jah in allamma uswaurkjandans standan .</p>
               </div>
               <div type="v" n="14">
                  <p>standaiþ nu , ufgaurdanai hupins izwarans sunjai jag~gapaidodai brunjon
                     garaihteins , standaiþ nu , ufgaurdanai hupins izwarans sunjai jah gapaidodai
                     brunjon garaihteins ,</p>
               </div>
               <div type="v" n="15">
                  <p>jag~gaskohai fotum in manwiþai aiwaggeljons gawairþjis jah gaskohai fotum
                     in manwiþai aiwaggeljons gawairþjis</p>
               </div>
               <div type="v" n="16">
                  <p>ufar all andnimandans skildu galaubeinais , þammei maguþ allos arƕaznos þis
                     unseljins funiskos afƕapjan ; ufar all andnimandans skildu galaubeinais ,
                     þammei maguþ allos arƕaznos þis unseleins funiskos afƕapjan ;</p>
               </div>
               <div type="v" n="17">
                  <p>jah hilm naseinais nimaiþ jah meki ahmins , þatei ist waurd gudis ; jah
                     hilm naseinais nimaiþ jah meki ahmins , þatei ist waurd gudis ;</p>
               </div>
               <div type="v" n="18">
                  <p>þairh allos aihtronins jah bidos aihtrondans in alla mela in ahmin jah du
                     þamma duwakandans sinteino usdaudein jah bidom fram allaim þaim weiham , þairh
                     allos aihtronins jah bidos aihtrondans in alla mela in ahmin jah du þamma
                     wakandans sinteino in allai usdaudein jah bidom fram allaim þaim weiham
                     ,</p>
               </div>
               <div type="v" n="19">
                  <p>jah fram mis , ei mis gibaidau jah fram mis , ei mis gibaidau waurd in
                     usluka munþis meinais in balþein kannjan runa aiwaggeljons ,</p>
               </div>
               <div type="v" n="20">
                  <p>faur þoei airino in kunawidom , ei in izai gadaursjau , swe skuljau rodjan
                     .</p>
               </div>
               <div type="v" n="21">
                  <p>aþþan ei jah jus witeiþ ƕa bi mik ist , ƕa ik tauja , kanneiþ izwis allata
                     Twkeikus sa liuba broþar jah triggwa andbahts in fraujin ,</p>
               </div>
               <div type="v" n="22">
                  <p>þanei insandida du izwis , duþþe ei kunneiþ ƕa bi mik ist , jah gaþrafstjai
                     hairtona izwara .</p>
               </div>
               <div type="v" n="23">
                  <p>gawairþi broþrum jah friaþwa miþ galaubeinai fram guda attin jah fraujin
                     Iesu Xristau .</p>
               </div>
               <div type="v" n="24">
                  <p>ansts miþ allaim þaiei frijond fraujan unsarana Iesu Xristu in unriurein .
                     amen .</p>
               </div>
            </div>

         </div>
         <div type="bk" n="Gal">


            <div type="ch" n="1">
               <div type="v" n="1">
                  <p>Pawlus , apaustaulus , ni af mannam nih þairh mannan , ak þairh Iesu Xristu
                     jah guþ attan , ize urraisida ina us dauþaim ,</p>
               </div>
               <div type="v" n="2">
                  <p>jah þai miþ mis allai broþrjus aikklesjom Galatiais .</p>
               </div>
               <div type="v" n="3">
                  <p>ansts izwis jah gawairþi fram guda attin jah fraujin unsaramma Iesu Xristau
                     ,</p>
               </div>
               <div type="v" n="4">
                  <p>izei gaf sik silban faur frawaurhtins unsaros , ei uslausidedi uns us þamma
                     andwairþin aiwa ubilin bi wiljin gudis jah attins unsaris ,</p>
               </div>
               <div type="v" n="5">
                  <p>þammei wulþus du aiwam , amen .</p>
               </div>
               <div type="v" n="6">
                  <p>sildaleikja ei swaswe sprauto afwandjanda af þamma laþondin izwis in anstai
                     Xristaus du anþaramma aiwaggelja ,</p>
               </div>
               <div type="v" n="7">
                  <p>þatei nist anþar , alja sumai sind þai drobjandans izwis jah wiljandans
                     inwandjan aiwaggeli Xristaus</p>
               </div>
               <div type="v" n="20">
                  <p>aþþan þatei melja izwis , sai , in andwairþja gudis , ei ni liuga .</p>
               </div>
               <div type="v" n="21">
                  <p>þaþro qam ana fera Saurais jah Kileikiais .</p>
               </div>
               <div type="v" n="22">
                  <p>unkunþs wlita aikklesjom Iudaias þaim in Xristau ; wasuþ~þan unkunþs wlita
                     aikklesjom Iudaias þaim in Xristau ;</p>
               </div>
               <div type="v" n="23">
                  <p>þatainei hausjandans wesun þatei saei wrak uns simle , nu mereiþ galaubein
                     þoei suman brak ; þatainei hausjandans wesun þatei saei wrak uns simle , nu
                     mereiþ galaubein þoei suman brak ;</p>
               </div>
               <div type="v" n="24">
                  <p>jah in mis mekilidedun guþ . jah in mis mikilidedun guþ .</p>
               </div>
            </div>
            <div type="ch" n="2">
               <div type="v" n="1">
                  <p>Þaþroh bi fidwortaihun jera usiddja aftra in Iairusaulwma miþ Barnabin ,
                     ganimands miþ mis jah Teitu . Þaþroh bi ·id· jera usiddja aftra in Iairusaulwma
                     miþ Barnabin , ganimands miþ mis jah Teitu .</p>
               </div>
               <div type="v" n="2">
                  <p>uzuþ~þan~iddja bi andhuleinai , jah ussok im aiwaggeli þatei merja in
                     þiudos , iþ sundro þaimei þuhta , ibai sware rinnau aiþþau runnjau .
                     uzuþ~þan~iddja bi andhuleinai , jah ussok im aiwaggeli þatei merja in þiudom ,
                     iþ sundro þaimei þuhta , ibai sware rinnau aiþþau runnjau .</p>
               </div>
               <div type="v" n="3">
                  <p>akei nih Teitus , sa miþ mis , Kreks wisands , baidiþs was bimaitan . akei
                     nih Teitus , sa miþ mis , Kreks wisands , baidiþs was bimaitan .</p>
               </div>
               <div type="v" n="4">
                  <p>aþþan in þize ufsliupandane galiugabroþre , þaiei innufslupun biniuhsjan
                     freijhals unsarana þanei aihum in Xristau Iesu , ei unsis gaþiwaidedeina ;
                     aþþan in þizei ufsliupandane galiugabroþre , þaiei innufslupun biniuhsjan
                     freihals unsarana þanei aihum in Xristau Iesu , ei unsis gaþiwaidedeina
                     ;</p>
               </div>
               <div type="v" n="5">
                  <p>þaimei nih ƕeilohun gakunþedum ufhnaiwein , ei sunja aiwaggeljons gastandai
                     at izwis . þaimei ni ƕeilohun gakunþedum ufhnaiwein , ei sunja aiwaggeljons
                     gastandai at izwis .</p>
               </div>
               <div type="v" n="6">
                  <p>aþþan af þaim þugkjandam wisan ƕa , ƕileikai simle wesun ni waiht mis
                     wulþrais ist , guþ mans andwairþi ni andsitiþ ; aþþan mis þai þugkjandans ni
                     waiht anainsokun ; aþþan af þaim þugkjandam wisan ƕa , ƕileikai simle wesun ni
                     waiht mis wulþrais ist , guþ mans andwairþi ni andsitaiþ ; aþþan mis þai
                     þugkjandans ni waiht anainsokun ;</p>
               </div>
               <div type="v" n="7">
                  <p>ak þata wiþrawairþo , gasaiƕandans þatei gatrauaida was mis aiwaggeljo
                     faurafilljis , swaswe Paitru bimaitis , ak þata wiþrawairþo , gasaiƕandans
                     þatei gatrauaida was mis aiwaggeljo faurafilljis , swaswe Paitrau bimaitis
                     ,</p>
               </div>
               <div type="v" n="8">
                  <p>unte saei waurstweig gatawida Paitrau du apaustaulein bimaitis , waurstweig
                     gatawida jah mis in þiudos , unte saei waurstweig gatawida Paitrau du
                     apaustaulein bimaitis , waurstweig gatawida jah mis in þiudos ,</p>
               </div>
               <div type="v" n="9">
                  <p>jah ufkunnandans anst þo jah ufkunnandans anst þo gibanon mis , Paitrus jah
                     Iakobus jah Iohannes , þaiei þuhtedun sauleis wisan , taihswons atgebun mis jah
                     Barnabin gamaineins , swe weis du þiudom , iþ eis du bimaita ;</p>
               </div>
               <div type="v" n="10">
                  <p>þatainei þizei unledane ei gamuneima þatei usdaudida þata silbo taujan
                     .</p>
               </div>
               <div type="v" n="11">
                  <p>aþþan þan qam Paitrus in Antiokjai , in andwairþi imma andstoþ , unte
                     gatarhiþs was .</p>
               </div>
               <div type="v" n="12">
                  <p>unte faurþizei qemeina sumai fram Iakobau , miþ þiudom matida ; iþ biþe
                     qemun , ufslaup jah afskaiskaid sik ogands þans us bimaita .</p>
               </div>
               <div type="v" n="13">
                  <p>jah miþlitidedun imma þai anþarai Iudaieis , swaei Barnabas miþgatauhans
                     warþ þizai litai ize .</p>
               </div>
               <div type="v" n="14">
                  <p>ake biþe ik gasaƕ þatei ni raihtaba gaggand du sunjai aiwaggeljons , qaþ du
                     Paitrau faura allaim : jabai þu Iudaius wisands þiudisko libais jah ni
                     iudaiwisko , ƕaiwa þiudos baideis iudaiwiskon ?</p>
               </div>
               <div type="v" n="15">
                  <p>weis raihtis wistai Iudaieis wisandans jah ni us þiudom frawaurhtai
                     ;</p>
               </div>
               <div type="v" n="16">
                  <p>aþþan witandans þatei ni wairþiþ garaihts manna us waurstwam witodis , alja
                     þairh galaubein Iesuis Xristaus , jah weis in Xristau Iesua galaubidedum , ei
                     garaihtai wairþaima us galaubeinai Xristaus Iesuis jah ni us waurstwam witodis
                     ; unte ni wairþiþ garaihts us waurstwam witodis ainhun leike .</p>
               </div>
               <div type="v" n="17">
                  <p>sokjandans ei garaihtai domjaindau in Xristau , bigitanai sijum jas~silbans
                     frawaurhtai , þannu Xristus frawaurhtais andbahts ? nis~sijai . aþþan jabai
                     sokjandans ei garaihtai domjaindau in</p>
               </div>
               <div type="v" n="18">
                  <p>unte jabai þatei gatar , þata aftra timrja , missataujandan mik silban
                     ustaiknja .</p>
               </div>
               <div type="v" n="19">
                  <p>unte ik þairh witoþ witoda gaswalt , ei guda libau .</p>
               </div>
               <div type="v" n="20">
                  <p>Xristau miþushramiþs warþ , iþ liba nu ni þanaseiþs ik , iþ libaiþ in mis
                     Xristus . aþþan þatei nu liba in leika , in galaubeinai liba sunus gudis , þis
                     frijondins mik jah atgibandins sik silban faur mik .</p>
               </div>
               <div type="v" n="21">
                  <p>ni faurqiþa anstai gudis ; unte jabai þairh witoþ garaihtei , aiþþau jah
                     Xristus sware gaswalt .</p>
               </div>
            </div>
            <div type="ch" n="3">
               <div type="v" n="1">
                  <p>O unfrodans Galateis ! ƕas izwis afhugida sunjai ni ufhausjan ? izwizei
                     faura augam Iesus Xristus faurameliþs was , in izwis ushramiþs ?</p>
               </div>
               <div type="v" n="2">
                  <p>þat~ain wiljau witan fram izwis , uzu waurstwam witodis ahman nemuþ þau uzu
                     gahauseinai galaubeinais ?</p>
               </div>
               <div type="v" n="3">
                  <p>swa unfroþans sijuþ ? anastodjandans ahmin nu leika ustiuhiþ ?</p>
               </div>
               <div type="v" n="4">
                  <p>swa filu gawunnuþ sware ? aþþan jabai sware !</p>
               </div>
               <div type="v" n="5">
                  <p>saei nu andstaldiþ izwis ahmin jah waurkeiþ mahtins in izwis , uzu
                     waurstwam witodis þau uzu gahauseinai galaubeinais ?</p>
               </div>
               <div type="v" n="6">
                  <p>swaswe jah Abraham galaubida guda</p>
               </div>
               <div type="v" n="27">
                  <p>swa managai auk swe in Xristau daupidai wesuþ , Xristau gahamodai sijuþ
                     .</p>
               </div>
               <div type="v" n="28">
                  <p>nist Judaius nih Kreks , nist skalks nih freis , nist gumakund nih qinakund
                     ; unte allai jus ain sijuþ in Xristau Iesu .</p>
               </div>
               <div type="v" n="29">
                  <p>aþþan þande jus Xristaus , þannu Abrahamis fraiw sijuþ jab~bi gahaitam
                     arbjans .</p>
               </div>
            </div>
            <div type="ch" n="4">
               <div type="v" n="1">
                  <p>Aþþan qiþa : swalaud melis swe arbinumja niuklahs ist , ni und waiht iusiza
                     ist skalka , frauja allaize wisands ;</p>
               </div>
               <div type="v" n="2">
                  <p>akei uf raginjam ist jah fauragaggam und garehsn attins .</p>
               </div>
               <div type="v" n="3">
                  <p>swa jah weis , þan wesum barniskai , uf stabim þis fairƕaus wesum
                     skalkinondans .</p>
               </div>
               <div type="v" n="4">
                  <p>iþ biþe qam usfulleins melis , insandida guþ sunu seinana , waurþanana us
                     qinon , waurþanana uf witoda ,</p>
               </div>
               <div type="v" n="5">
                  <p>ei þans uf witoda usbauhtidedi , ei suniwe sibja andnimaima .</p>
               </div>
               <div type="v" n="6">
                  <p>aþþan þatei sijuþ jus sunjus gudis , insandida guþ ahman sunaus seinis in
                     hairtona izwara hropjandan : abba , fadar !</p>
               </div>
               <div type="v" n="7">
                  <p>swaei ni þanaseiþs is skalks , ak sunus ; iþ þande sunus , jah arbja gudis
                     þairh Xristu .</p>
               </div>
               <div type="v" n="8">
                  <p>akei þan sweþauh ni kunnandans guþ , þaim þoei wistai ni sind guda
                     skalkinodeduþ ;</p>
               </div>
               <div type="v" n="9">
                  <p>iþ nu sai , ufkunnandans guþ , maizuþ~þan gakunnaidai fram guda , ƕaiwa
                     gawandideduþ izwis aftra du þaim unmahteigam jah halkam stabim , þaimei aftra
                     iupana skalkinon wileiþ ?</p>
               </div>
               <div type="v" n="10">
                  <p>dagam witaiþ jah menoþum jah melam jah aþnam .</p>
               </div>
               <div type="v" n="11">
                  <p>og izwis , ibai sware arbaididedjau in izwis .</p>
               </div>
               <div type="v" n="12">
                  <p>aþþan wairþaiþ swe ik , unte jah ik swe jus , broþrjus , bidja izwis . ni
                     waiht mis gaskoþuþ .</p>
               </div>
               <div type="v" n="13">
                  <p>wituþ þatei þairh siukein leikis aiwaggelida izwis þata frumo ,</p>
               </div>
               <div type="v" n="14">
                  <p>jah fraistubnjai ana leika meinamma ni frakunþeduþ , ni andspiwuþ , ak swe
                     aggelu gudis andnemuþ mik , swe Xristu Iesu .</p>
               </div>
               <div type="v" n="15">
                  <p>ƕileika was nu audagei izwara ? weitwodja auk izwis þatei jabai mahteig
                     wesi , augona izwara usgrabandans atgebeiþ mis .</p>
               </div>
               <div type="v" n="16">
                  <p>iþ nu swe fijands izwis warþ , sunja gateihands izwis ?</p>
               </div>
               <div type="v" n="17">
                  <p>aljanond izwis ni waila , ak usletan izwis wileina , ei im aljanoþ
                     .</p>
               </div>
               <div type="v" n="18">
                  <p>aþþan goþ ist aljanon in godamma sinteino , jan~ni þatainei in þammei ik
                     sijau andwairþs at izwis .</p>
               </div>
               <div type="v" n="19">
                  <p>barnilona meina þanzei aftra fita , unte gabairhtjaidau Xristus in izwis .
                     þanzei aftra fita , unte gabairhtjaidau Xristaus in izwis .</p>
               </div>
               <div type="v" n="20">
                  <p>aþþan wilda qiman at izwis nu jah inmaidjan stibna meina ; unte afslauþiþs
                     im in izwis . aþþan wilda qiman at izwis nu jah inmaidjan stibna meina ; unte
                     afslauþiþs im in izwis .</p>
               </div>
               <div type="v" n="21">
                  <p>qiþiþ mis , jus uf witoda wiljandans wisan , þata witoþ niu hauseiþ ? qiþiþ
                     mis , jus uf witoda wiljandans wisan , þata witoþ niu hauseiþ ?</p>
               </div>
               <div type="v" n="22">
                  <p>gameliþ ist auk þatei Abraham twans aihta sununs , ainana us þiujai jah
                     ainana us frijai ; gameliþ ist auk þatei Abraham twans aihta sununs , ainana us
                     þiujai jah ainana us frijai ;</p>
               </div>
               <div type="v" n="23">
                  <p>akei þan sa us þiujai bi leika akei þan sa us þiujai bi leika gabaurans was
                     , iþ sa us frijai bi gahaita ;</p>
               </div>
               <div type="v" n="24">
                  <p>þatei sind aljaleikodos ; þos auk sind twos triggwos : aina raihtis af
                     fairgunja Seina in þiwadw bairandei , sei ist Agar ;</p>
               </div>
               <div type="v" n="25">
                  <p>Seina fairguni ist in Arabia , gamarkoþ þizai nu Iairusalem , iþ skalkinoþ
                     miþ seinaim barnam .</p>
               </div>
               <div type="v" n="26">
                  <p>iþ so iupa Iairusalem frija ist , sei ist aiþei unsara .</p>
               </div>
               <div type="v" n="27">
                  <p>gameliþ ist auk : sifai stairo so unbairandei , tarmei jah hropei so ni
                     fitandei , unte managa barna þizos auþjons mais þau þizos aigandeins aban
                     .</p>
               </div>
               <div type="v" n="28">
                  <p>aþþan weis , broþrjus , bi Isakis gahaita barna sium .</p>
               </div>
               <div type="v" n="29">
                  <p>akei þan swaswe sa bi leika gabaurana wrak þana bi ahmin , swah jah nu
                     .</p>
               </div>
               <div type="v" n="30">
                  <p>akei ƕa qiþiþ þata gamelido ? uswairp þizai þiujai jah þamma sunau izos ;
                     unte ni nimiþ arbi sunus þiujos miþ sunau frijaizos .</p>
               </div>
               <div type="v" n="31">
                  <p>þannu nu , broþrjus , ni sijum þiujos barna , ak frijaizos</p>
               </div>
            </div>
            <div type="ch" n="5">
               <div type="v" n="1">
                  <p>Þammei freihalsa uns Xristus frijans brahta standaiþ nu jah ni aftra
                     skalkinassaus jukuzja usþulaiþ .</p>
               </div>
               <div type="v" n="2">
                  <p>sai , ik Pawlus qiþa izwis þatei jabai bimaitiþ , Xristus izwis nist du
                     botai .</p>
               </div>
               <div type="v" n="3">
                  <p>aþþan weitwodja ƕammeh manne bimaitanaize , þatei skula ist all witoþ
                     taujan .</p>
               </div>
               <div type="v" n="4">
                  <p>lausai sijuþ af Xristau , juzei in witoda garaihtans qiþiþ izwis ; us
                     anstai usdrusuþ ;</p>
               </div>
               <div type="v" n="5">
                  <p>aþþan weis ahmin us galaubeinai wenais garaihteins beidam ;</p>
               </div>
               <div type="v" n="6">
                  <p>unte in Xristu Iesu nih bimait waiht gamag nih faurafilli , ak galaubeins
                     þairh friaþwa waurstweiga .</p>
               </div>
               <div type="v" n="7">
                  <p>runnuþ waila ; ƕas izwis galatida sunjai ni ufhausjan ?</p>
               </div>
               <div type="v" n="8">
                  <p>so gakunds ni us þamma laþondin izwis ist .</p>
               </div>
               <div type="v" n="9">
                  <p>leitil beistis allana daig distairiþ .</p>
               </div>
               <div type="v" n="10">
                  <p>ik gatraua in izwis in fraujin þatei ni waiht aljis hugjiþ ; aþþan sa
                     drobjands izwis sa bairai þo wargiþa , saƕazuh saei sijai .</p>
               </div>
               <div type="v" n="11">
                  <p>aþþan ik , broþrjus , jabai bimait merjau , duƕe þanamais wrikada ? þannu
                     gatauran ist marzeins galgins .</p>
               </div>
               <div type="v" n="12">
                  <p>wainei jah usmaitaindau þai drobjandans izwis .</p>
               </div>
               <div type="v" n="13">
                  <p>jus auk du freihalsa laþodai sijuþ , broþrjus ; þatainei ibai þana freihals
                     du lewa leikis taujaiþ , ak in friaþwos ahmins skalkinoþ izwis misso .</p>
               </div>
               <div type="v" n="14">
                  <p>unte all witoþ in izwis in ainamma waurda usfulljada , in þamma : frijos
                     neƕundjan þeinana swe þuk silban .</p>
               </div>
               <div type="v" n="15">
                  <p>iþ jabai izwis misso beitiþ jah fairrinoþ , saiƕiþ , ibai fram izwis misso
                     fraqimaindau .</p>
               </div>
               <div type="v" n="16">
                  <p>aþþan qiþa ei ahmin gaggaiþ jah lustu leikis ni ustiuhaiþ .</p>
               </div>
               <div type="v" n="17">
                  <p>iþ ahma wiþra leik , þo nu sis misso andstandand , ei ni þisƕah þatei
                     wileiþ , þata taujiþ . unte leik gairneiþ wiþra ahman , iþ ahma wiþra leik , þo
                     nu sis misso andstandand , ei ni þisƕah þatei wileiþ , þata taujaiþ .</p>
               </div>
               <div type="v" n="18">
                  <p>aþþan jabai ahmin tiuhanda , ni sijuþ uf witoda . aþþan jabai ahmin
                     tiuhanda , ni sijuþ uf witoda .</p>
               </div>
               <div type="v" n="19">
                  <p>aþþan swikunþa sind waurstwa leikis , þatei ist : horinassus , kalkinassus
                     , unhrainiþa , aglaitei , aþþan swikunþa sind waurstwa leikis , þatei ist :
                     horinassus , kalkinassus , unhrainiþa , aglaitei ,</p>
               </div>
               <div type="v" n="20">
                  <p>galiugagude skalkinassus , lubjaleisei , fiaþwos , haifsteis , aljan ,
                     hatiza , jiukos , twistasseis , birodeinos hairaiseis , galiugagude
                     skalkinassus , lubjaleisei , fiaþwos , haifsteis , aljan , hatiza , jiukos ,
                     twisstasseis , birodeinos hairaiseis ,</p>
               </div>
               <div type="v" n="21">
                  <p>neiþa , maurþra , drugkaneins , gabauros jah þata galeiko þaim , þatei
                     fauraqiþa izwis , swe ju fauraqaþ , þatei þai þata swaleik taujandans
                     þiudangardjos gudis arbjans ni wairþand . neiþa , maurþra , drugkaneins ,
                     gabauros jah þata galeiko þaim , þatei fauraqiþa izwis , swe ju fauraqaþ ,
                     þatei þai þata swaleik tataujandans þiudangardjos gudis arbjans ni wairþand
                     .</p>
               </div>
               <div type="v" n="22">
                  <p>iþ akran ahmins ist frijaþwa , faheþs , gawairþi , usbeisnei , selei ,
                     bleiþei , galaubeins , iþ akran ahmins ist friaþwa , faheds , gawairþi ,
                     usbeisnei , selei , bleiþei , galaubeins ,</p>
               </div>
               <div type="v" n="23">
                  <p>qairrei , gahobains , swiknei ; wiþra þo swaleika nist witoþ . qairrei ,
                     gahobains , swiknei ; wiþra þo swaleika nist witoþ .</p>
               </div>
               <div type="v" n="24">
                  <p>iþ þaiei sind Xristaus , leik sein ushramidedun miþ winnom jah lustum . iþ
                     þaiei sind Xristaus , leik sein ushramidedun miþ winnom jah lustum .</p>
               </div>
               <div type="v" n="25">
                  <p>jabai libam ahmin , ahmin jah gaggam . jabai libam ahmin , ahmin jah gaggam
                     .</p>
               </div>
               <div type="v" n="26">
                  <p>ni wairþaima flautai , uns misso ushaitandans , misso in neiþa wisandans .
                     ni wairþaima flautai , uns misso ushaitandans , misso in neiþa wisandans
                     .</p>
               </div>
            </div>
            <div type="ch" n="6">
               <div type="v" n="1">
                  <p>Broþrjus , jabai gafahaidau manna in ƕizai missadede , jus þai ahmeinans
                     gaþwastjaiþ þana swaleikana in ahmin qairreins , andsaiƕands þuk silban , iba
                     jah þu fraisaizau . Broþrjus , jabai gafahaidau manna in ƕizai missadede , jus
                     þai ahmeinans gaþwastjaiþ þana swaleikana in ahmin qairreins , atsaiƕands þuk
                     silban , ibai jah þu fraisaizau .</p>
               </div>
               <div type="v" n="2">
                  <p>izwaros misso kauriþos bairaiþ , jah swa usfulleiþ witoþ Xristaus . izwaros
                     misso kauriþos bairaiþ , jah swa usfulleiþ witoþ Xristaus .</p>
               </div>
               <div type="v" n="3">
                  <p>iþ jabai þugkeiþ ƕas ƕa wisan , ni waiht wisands , sis silbin
                     fraþjamarzeins ist . iþ jabai þugkeiþ ƕas ƕa wisan , ni waiht wisands , sis
                     silbin fraþjamarzeins ist .</p>
               </div>
               <div type="v" n="4">
                  <p>iþ waurstw sein silbins kiusai ƕarjizuh , jah þan in sis silbin ƕoftulja
                     habai jah ni in anþaramma ; iþ waurstw sein silbins kiusai ƕarjizuh , jah þan
                     in sis silbin ƕoftulja habai jah ni in anþaramma ;</p>
               </div>
               <div type="v" n="5">
                  <p>ƕarjizuh auk swesa baurþein bairiþ . ƕarjizuh auk swesa baurþein bairiþ
                     .</p>
               </div>
               <div type="v" n="6">
                  <p>aþþan gamainjai sa laisida waurda þamma laisjandin in allaim godaim is .
                     aþþan gamainjai sa laisida waurda þamma laisjandin in allaim godaim .</p>
               </div>
               <div type="v" n="7">
                  <p>ni wairþaiþ airzjai ; guþ ni bilaikada . manna auk þatei saijiþ þata jah
                     sneiþiþ . ni wairþaiþ airzjai ; guþ ni bilaikada . manna auk þatei saiiþ þatuh
                     jah sneiþiþ .</p>
               </div>
               <div type="v" n="8">
                  <p>unte saei saijiþ in leika seinamma , us þamma leika jah sneiþiþ riurein ;
                     iþ saei saijiþ in ahmin , us ahmin jah sneiþiþ libain aiweinon . unte saei
                     saiiþ in leika seinamma , us þamma leika jah sneiþiþ riurein ; iþ saei saiiþ in
                     ahmin , us ahmin jah sneiþiþ libain aiweinon .</p>
               </div>
               <div type="v" n="9">
                  <p>aþþan þata godo taujandans ni wairþaima usgrudjans ; unte at mel swesata
                     sneiþam ni afmauidai . aþþan þata godo taujandans ni wairþaima usgrudjans ;
                     unte at mel swesata sneiþam ni afmauidai .</p>
               </div>
               <div type="v" n="10">
                  <p>þannu nu , þandei mel habam , waurkjam þiuþ wiþra allans , þishun wiþra
                     swesans galaubeinai . þannu nu , þandei mel habam , waurkjam þiuþ wiþra allans
                     , þishun wiþra swesans galaubeinai .</p>
               </div>
               <div type="v" n="11">
                  <p>sai , ƕileikaim bokom gamelida izwis meinai handau . sai , ƕileikaim bokom
                     izwis gamelida meinai handau .</p>
               </div>
               <div type="v" n="12">
                  <p>swa managai swe wileina samjan sis in leika , þai nauþjand izwis bimaitan ,
                     ei ƕeh wrakja galgins Xristaus ni winnaina . swa managai swe wileina samjan sis
                     in leika , þai nauþjand izwis bimaitan , ei ƕeh wrakja galgins Xristaus ni
                     winnaina .</p>
               </div>
               <div type="v" n="13">
                  <p>niþ~þan sweþauh þai ize bimaitanai sind , witoþ fastand , ak wileina izwis
                     bimaitan , ei in izwaramma leika ƕopaina . nih þan sweþauh þai ize bimaitanai
                     sind , witoþ fastand , ak wileina izwis bimaitan , ei in izwaramma leika
                     ƕopaina .</p>
               </div>
               <div type="v" n="14">
                  <p>iþ mis ni sijai ƕopan ni in waihtai , niba in galgins fraujins unsaris
                     Iesuis Xristaus , þairh þanei mis fairƕus ushramiþs ist jah ik fairƕau . iþ mis
                     ni sijai ƕopan ni in waihtai , niba in galgins fraujins unsaris Iesuis Xristaus
                     , þairh þanei mis fairƕaus ushramiþs ist jah ik fairƕau .</p>
               </div>
               <div type="v" n="15">
                  <p>unte ni bimait waiht ist , nih faurafilli , ak niuja gaskafts . unte nih
                     bimait waiht ist , ni faurafilli , ak niuja gaskafts .</p>
               </div>
               <div type="v" n="16">
                  <p>jah swa managai swe þizai garaideinai galaistans sind , gawairþi ana im jah
                     armaio jah ana Israela gudis . jah swa managai swe þizai garaideinai galaistans
                     sind , gawairþi ana im jah armaio jah ana Israela gudis .</p>
               </div>
               <div type="v" n="17">
                  <p>þanamais arbaide ni ainshun mis gansjai : unte ik stakins Iesuis ana leika
                     meinamma baira . þanamais arbaide ni ainshun mis gansjai : unte ik stakins
                     fraujins unsaris Iesuis Xristaus ana leika meinamma baira .</p>
               </div>
               <div type="v" n="18">
                  <p>ansts fraujins unsaris Iesuis Xristaus miþ ahmin izwaramma , broþrjus .
                     amen . ansts fraujins unsaris Iesuis Xristaus miþ ahmin izwaramma , broþrjus .
                     amen .</p>
               </div>
            </div>

         </div>
         <div type="bk" n="Php">

            <div type="ch" n="1">
               <div type="v" n="14">
                  <p>managistans broþre in fraujin gatrauandans bandjom meinaim mais gadaursan
                     unagandans waurd gudis rodjan .</p>
               </div>
               <div type="v" n="15">
                  <p>sumai raihtis jah in neiþis jah haifstais , sumai þan in godis wiljins
                     Xristu merjand ,</p>
               </div>
               <div type="v" n="16">
                  <p>sumai þan us friaþwai , witandans þatei du sunjonai aiwaggeljons gasatiþs
                     im ;</p>
               </div>
               <div type="v" n="17">
                  <p>iþ þaiei us haifstai Xristu merjand , ni swiknaba , munandans sik aglons
                     urraisjan bandjom meinaim .</p>
               </div>
               <div type="v" n="18">
                  <p>ƕa auk ? þandei allaim haidum , jaþþe inilon jaþþe sunjai , Xristus merjada
                     ; jah in þamma fagino , akei jah faginon duginna .</p>
               </div>
               <div type="v" n="19">
                  <p>unte wait ei þata mis gagaggiþ du ganistai þairh izwara bida jah andstald
                     ahmins Xristaus Iesuis ,</p>
               </div>
               <div type="v" n="20">
                  <p>bi usbeisnai jah wenai meinaim , unte ni in waihtai gaaiwiskoþs wairþa , ak
                     in allai trauainai , swe sinteino jah nu , mikiljada Xristus in leika meinamma
                     , jaþþe þairh libain jaþþe þairh dauþu .</p>
               </div>
               <div type="v" n="21">
                  <p>aþþan mis liban Xristus ist jah gaswiltan gawaurki .</p>
               </div>
               <div type="v" n="22">
                  <p>iþ jabai liban in leika , þata mis akran waurstwis ist , jah ƕaþar waljau
                     ni kann .</p>
               </div>
               <div type="v" n="23">
                  <p>aþþan dishabaiþs im us þaim twaim : þanuh lustu habands andletnan jah miþ
                     Xristau wisan , und filu mais batizo ist ;</p>
               </div>
               <div type="v" n="24">
                  <p>aþþan du wisan in leika þaurftozo in izwara .</p>
               </div>
               <div type="v" n="25">
                  <p>jah þata triggwaba wait þatei wisa jah þairhwisa at allaim izwis du izwarai
                     framgahtai jah fahedai galaubeinais izwaraizos ,</p>
               </div>
               <div type="v" n="26">
                  <p>ei ƕoftuli izwara biauknai in Xristau Iesu in mis þairh meinana qum aftra
                     du izwis .</p>
               </div>
               <div type="v" n="27">
                  <p>ƕeh þatainei wairþaba aiwaggeljons Xristaus usmitaiþ , ei jaþþe qimau jah
                     gasaiƕau izwis , jaþþe aljaþro gahausjau bi izwis , þatei standiþ in ainamma
                     ahmin , ainai saiwalai samana arbaidjandans galaubeinai aiwaggeljons ,</p>
               </div>
               <div type="v" n="28">
                  <p>jah ni in waihtai afagidai fram þaim andastaþjam , þatei ist im ustaikneins
                     fralustais , iþ izwis ganistais , jah þata fram guda .</p>
               </div>
               <div type="v" n="29">
                  <p>izwis fragiban ist faur Xristu ni þatainei du imma galaubjan , ak jah þata
                     faur ina winnan ,</p>
               </div>
               <div type="v" n="30">
                  <p>þo samon haifst habandans , þoei gasaiƕiþ in mis jah nu hauseiþ in mis
                     .</p>
               </div>
            </div>
            <div type="ch" n="2">
               <div type="v" n="1">
                  <p>Jabai ƕo nu gaþrafsteino in Xristau , jabai ƕo gaþlaihte friaþwos , jabai
                     ƕo gamainduþe ahmins , jabai ƕo mildiþo jah gableiþeino ,</p>
               </div>
               <div type="v" n="2">
                  <p>usfulleiþ meina fahed , ei þata samo hugjaiþ , þo samon friaþwa habandans ,
                     samasaiwalai , samafraþjai ;</p>
               </div>
               <div type="v" n="3">
                  <p>ni waiht bi haifstai aiþþau lausai hauheinai , ak in allai hauneinai
                     gahugdais anþar anþarana munands sis auhuman ;</p>
               </div>
               <div type="v" n="4">
                  <p>ni þo seina ƕarjizuh mitondans , ak jah þo anþaraize ƕarjizuh .</p>
               </div>
               <div type="v" n="5">
                  <p>þata auk fraiþjaidau in izwis , þatei jah in Xristau Iesu ,</p>
               </div>
               <div type="v" n="6">
                  <p>saei in gudaskaunein wisands ni wulwa rahnida wisan sik galeiko guda
                     ,</p>
               </div>
               <div type="v" n="7">
                  <p>ak sik silban uslausida , wlit skalkis nimands , in galeikja manne waurþans
                     ,</p>
               </div>
               <div type="v" n="8">
                  <p>jah manaulja bigitans swe manna . gahaunida sik silban , waurþans
                     ufhausjands attin und</p>
               </div>
               <div type="v" n="22">
                  <p>þatei swe attin barn miþskalkinoda mis in aiwaggeljon .</p>
               </div>
               <div type="v" n="23">
                  <p>þanuh nu wenja sandjan , biþe gasaiƕa ƕa bi mik ist , suns .</p>
               </div>
               <div type="v" n="24">
                  <p>aþþan gatraua in fraujin , þammei jah silba sprauto qima .</p>
               </div>
               <div type="v" n="25">
                  <p>aþþan þarb munda , Aipafraudeitu broþar jah gawaurstwan jah gahlaiban
                     meinana , iþ izwarana apaustulu jah andbaht þaurftais meinaizos sandjan du
                     izwis ;</p>
               </div>
               <div type="v" n="26">
                  <p>in þize hausideduþ ina siukan . unte gairnjands was allaize izwara jah
                     unwunands , in þizei hausideduþ ina siukan .</p>
               </div>
               <div type="v" n="27">
                  <p>jah auk siuks was neƕa dauþau , akei guþ ina gaarmaida ; aþþan ni þatainei
                     ina , ak jah mik , ei gaurein ana gaurein ni habau . jah auk siuks was neƕa
                     dauþau , akei guþ ina gaarmaida ; aþþan ni þatainei ina , ak jah mik , ei
                     gaurein ana gaurein ni habau .</p>
               </div>
               <div type="v" n="28">
                  <p>sniumundos nu insandida ina , ei gasaiƕandans ina aftra faginoþ jah ik
                     hlasoza sijau ufkunnands ƕa bi izwis ist . sniumundos nu insandida ina , ei
                     gasaiƕandans ina aftra faginoþ jah ik hlasoza sijau ufkunnands ƕa bi izwis ist
                     .</p>
               </div>
               <div type="v" n="29">
                  <p>andnimaiþ nu ina in fraujin miþ allai fahedai jah þans swaleikans swerans
                     habaiþ , andnimaiþ nu ina in fraujin miþ allai fahedai jah þans swaleikans
                     swerans haibaiþ ,</p>
               </div>
               <div type="v" n="30">
                  <p>unte in waurstwis Xristaus und dauþu atneƕida , ufarmunnonds saiwalai
                     seinai , ei usfullidedi izwar gaidw bi mein andbahti . unte in waurstwis
                     Xristaus und dauþu atneƕida , ufarmunnonds saiwalai seinai , ei usfullidedi
                     izwar gaidw bi mein andbahti .</p>
               </div>
            </div>
            <div type="ch" n="3">
               <div type="v" n="1">
                  <p>Þata anþar , broþrjus meinai , faginoþ in fraujin ; þo samona izwis meljan
                     mis sweþauh ni latei , iþ izwis þwastiþa . Þata anþar , broþrjus meinai ,
                     faginoþ in fraujin ; þo samona izwis meljan mis sweþauh ni latei , iþ izwis
                     þwastiþa .</p>
               </div>
               <div type="v" n="2">
                  <p>saiƕiþ þans hundans , saiƕiþ þans ubilans waurstwjans , saiƕiþ þo
                     gamaitanon . saiƕiþ þans hundans , saiƕiþ þans ubilans waurstwjans , saiƕiþ þo
                     gamaitanon .</p>
               </div>
               <div type="v" n="3">
                  <p>aþþan weis sium bimait , weis ahmin guda skalkinondans jah ƕopandans in
                     Xristau Iesu , jan~ni in leika gatrauam , aþþan weis sijum bimait , weis ahmin
                     guda skalkinondans jah ƕopandans in Xristau Iesu , jah ni in leika gatrauam
                     ,</p>
               </div>
               <div type="v" n="4">
                  <p>jah þan ik habands trauain jah in leika . jabai ƕas anþar þugkeiþ trauan in
                     leika , ik mais : jah þan ik habands trauain jah in leika . jabai ƕas anþar
                     þugkeiþ trauan in leika , ik mais :</p>
               </div>
               <div type="v" n="5">
                  <p>bimait ahtaudogs , us knodai Israelis , kunjis Bainiameinis , Haibraius us
                     Haibraium , bi witoda Fareisaius , bimait ahtaudogs , us knodai Israelis ,
                     kunjis Baineiameinis , Haibraius us Haibraium , bi witoda Fareisaius ,</p>
               </div>
               <div type="v" n="6">
                  <p>bi aljana wrakjands aikklesjon , bi garaihtein þizai sei in witoda ist ,
                     wisands usfairina . bi aljana wrakjands aikklesjon , bi garaihtein þizai sei in
                     witoda ist , wisands usfairina .</p>
               </div>
               <div type="v" n="7">
                  <p>akei þatei was mis gawaurki , þatuh rahnida in Xristaus sleiþa wisan . akei
                     þatei was mis gawaurki , þatuh rahnida in Xristaus sleiþa wisan .</p>
               </div>
               <div type="v" n="8">
                  <p>aþþan sweþauh all domja sleiþa wisan in ufarassaus kunþjis Xristaus Iesuis
                     fraujins meinis , in þizei allamma gasleiþiþs im jah domja smarnos wisan allata
                     , ei Xristau du gawaurkja habau , aþþan sweþauh all domja sleiþa wisan in
                     ufarassaus kunþjis Iesuis Xristaus fraujins meinis , in þizei allamma
                     gasleiþiþs im jah domja smarnos wisan allata , ei Xristau du gawaurkja habau
                     ,</p>
               </div>
               <div type="v" n="9">
                  <p>jah bigitaidau in imma ni habands meina garaihtein , þo us witoda , akei þo
                     þairh galaubein Xristaus Iesuis , sei us guda ist garaihtei ana galaubeinai ,
                     jah bigitaidau in imma ni habands meina garaihtein , þo us witoda , ak þairh
                     galaubein Iesuis Xristaus , sei us guda ist garaihtei ana galaubeinai ,</p>
               </div>
               <div type="v" n="10">
                  <p>du kunnan ina jah maht usstassais is jah gamainduþ þulaine is , miþkauriþs
                     was dauþau is , du kunnan ina jah maht usstassais is jah gamainduþ þulaine is ,
                     miþkauriþs was dauþau is ,</p>
               </div>
               <div type="v" n="11">
                  <p>ei ƕaiwa gaqimau in usstassai us dauþaim . ei ƕaiwa gaqimau in usstassai us
                     dauþaim .</p>
               </div>
               <div type="v" n="12">
                  <p>ni þatei ju andnemjau aiþþau ju garaihts gadomiþs sijau , aþþan afargagga ,
                     ei gafahau in þammei gafahans warþ fram Xristau . ni þatei ju andnemjau aiþþau
                     ju garaihts gadomiþs sijau , aþþan ik afargagga , ei gafahau in þammei gafahans
                     warþ fram Xristau .</p>
               </div>
               <div type="v" n="13">
                  <p>broþrjus , ik mik silban ni nauh man gafahan ; broþrjus , ik mik silban ni
                     nauh man gafahan ;</p>
               </div>
               <div type="v" n="14">
                  <p>aþþan ain sweþauh , þaim aftra ufarmunnonds , iþ du þaim þoei faura sind ,
                     mik ufþanjands , bi mundrein afargagga afar sigislauna þizos iupa laþonais
                     gudis in Xristau Iesu . aþþan ain sweþauh þaim afta ufarmunnonds , iþ du þaim
                     þoei faura sind , mik ufþanjands , bi mundrein afargagga afar sigislauna þizos
                     iupa laþonais gudis in Xristau Iesu .</p>
               </div>
               <div type="v" n="15">
                  <p>swa managai nu swe sijaima fullawitans , þata hugjaima ; jah jabai ƕa
                     aljaleikos hugjiþ , jah þata izwis guþ andhuljiþ . swa managai nu swe sijaima
                     fullawitans , þata hugjaima ; jah jabai aljaleikos hugjiþ , jah þata izwis guþ
                     andhuljiþ .</p>
               </div>
               <div type="v" n="16">
                  <p>aþþan sweþauh du þammei gasnewum , ei samo hugjaima jah samo fraþjaima ,
                     samon gaggan garaideinai . aþþan sweþauh du þammei gasnewum , ei samo hugjaima
                     jah samo fraþjaima .</p>
               </div>
               <div type="v" n="17">
                  <p>miþgaleikondans meinai wairþaiþ , broþrjus , jam~mundoþ izwis þans swa
                     gaggandans , swaswe habaiþ frisaht unsis . miþgaleikondans meinai wairþaiþ ,
                     broþrjus , jah mundoþ izwis þans swa gaggandans , swaswe habaiþ frisaht unsis
                     .</p>
               </div>
               <div type="v" n="18">
                  <p>unte managai gaggand þanzei ufta qaþ izwis , iþ nu jag~gretands qiþa þans
                     fijands galgins Xristaus , unte managai gaggand þanzei ufta qaþ izwis , iþ nu
                     jah gretands qiþa þans fijands galgins Xristaus ,</p>
               </div>
               <div type="v" n="19">
                  <p>þizeiei andeis wairþiþ fralusts , þizeiei guþ wamba ist jah wulþaus in
                     skandai ize , þaiei airþeinaim fraþjand . þizeei andeis wairþiþ fralusts , þize
                     guþ wamba ist jah wulþus in skandai ize , þaiei airþeinaim fraþjand .</p>
               </div>
               <div type="v" n="20">
                  <p>iþ unsara bauains in himinam ist , þaþroei jah nasjand usbeidam fraujan
                     Iesu Xristu , iþ unsara bauains in himinam ist , þaþroei jah nasjand usbeidam
                     fraujan Iesu Xristu ,</p>
               </div>
               <div type="v" n="21">
                  <p>saei inmaideiþ leika hauneinais unsaraizos du ibnaskaunjamma leika wulþaus
                     seinis bi waurstwa , unte mag jah ufhnaiwjan sis alla . saei inmaideiþ leika
                     hauneinais unsaraizos du ibnaskaunjamma leika wulþaus seinis bi waurstwa , unte
                     mag jah ufhnaiwjan sis alla .</p>
               </div>
            </div>
            <div type="ch" n="4">
               <div type="v" n="1">
                  <p>Swaei nu , broþrjus meinai liubans jah lustusamans , faheþs jah waips meins
                     , swa standaiþ in fraujin . Swaei nu , broþrjus meinai liubans jah lustusamans
                     , faheþs jah waips meins , swa standaiþ in fraujin .</p>
               </div>
               <div type="v" n="2">
                  <p>Aiodian bidja jas~Swntwkein bidja þata samo fraþjan in fraujin . Aiodian
                     bidja jah Swntwkein bidja þata samo fraþjan in fraujin .</p>
               </div>
               <div type="v" n="3">
                  <p>jai jah þuk waliso bidja gajuko , niþais þos þozei miþarbaididedun mis in
                     aiwaggeljon miþ Klaimaintau jah anþaraim gawaurstwam meinaim , þizeei namna
                     sind in bokom libainais . jai jah þuk waliso bidja gajuko , niþais þos þozei
                     miþarbaididedun mis in aiwaggeljon miþ Klemaintau jah anþaraim gawaurstwam
                     meinaim , þizeei namna sind in bokom libainais .</p>
               </div>
               <div type="v" n="4">
                  <p>nunu nu faginoþ in fraujin sinteino ; aftra qiþa , faginoþ ! nunu nu
                     faginoþ in fraujin sinteino ; aftra qiþa , faginoþ !</p>
               </div>
               <div type="v" n="5">
                  <p>anawiljei izwara kunþa sijai allaim mannam ; frauja neƕa ist . anawilje
                     izwara kunþa siai allaim mannam ; frauja neƕa ist .</p>
               </div>
               <div type="v" n="6">
                  <p>ni waihtai maurnaiþ , ak in allai bidai jah aihtronai miþ awiliudam bidos
                     izwaros kunþos sijaina ni waihtai maurnaiþ , ak in allai bidai jah aihtronai
                     miþ awiliudam bidos izwaros kunþos sijaina at guda .</p>
               </div>
               <div type="v" n="7">
                  <p>jah gawairþi gudis , þatei ufar ist all ahane , fastaiþ hairtona jah leika
                     izwara in Xristau Iesu .</p>
               </div>
               <div type="v" n="8">
                  <p>þata anþar , broþrjus , þisƕah þatei ist sunjein , þisƕah þatei gariud ,
                     þisƕah þatei garaiht , þisƕah þatei weih , þisƕah þatei liubaleik , þisƕah
                     þatei wailameri , jabai ƕo godeino , jabai ƕo hazeino , þata mitoþ ;</p>
               </div>
               <div type="v" n="9">
                  <p>þatei jah galaisideduþ izwis jah ganemuþ jah gahausideduþ jah gaseƕuþ in
                     mis , þata taujaiþ , jah guþ gawairþeis sijai miþ izwis .</p>
               </div>
               <div type="v" n="10">
                  <p>aþþan faginoda in fraujin mikilaba , unte ju ƕan gaþaihuþ du faur mik
                     fraþjan , ana þammei jah froþuþ ; aþþan analatidai waurþuþ .</p>
               </div>
               <div type="v" n="11">
                  <p>ni þatei bi þarbai qiþau , unte ik galaisida mik in þaimei im ganohiþs
                     wisan .</p>
               </div>
               <div type="v" n="12">
                  <p>lais jah haunjan mik , lais jah ufarassu haban ; in allamma jah in allaim
                     usþroþiþs im , jah sads wairþan jah gredags , jah ufarassau haban jah þarbos
                     þulan .</p>
               </div>
               <div type="v" n="13">
                  <p>all mag in þamma inswinþjandin mik Xristau .</p>
               </div>
               <div type="v" n="14">
                  <p>aþþan sweþauh waila gatawideduþ gamainja briggandans meina aglon .</p>
               </div>
               <div type="v" n="15">
                  <p>aþþan wituþ jah jus , Filippisius , þatei in anastodeinai aiwaggeljons ,
                     þan usiddja af Makidonai , ni ainnohun aikklesjono mis gamainida in raþjon
                     gibos jah andanemis , alja jus ainai .</p>
               </div>
               <div type="v" n="16">
                  <p>unte jah in Þaissalauneikai jah ainamma sinþa jah twaim andawizn mis
                     insandideduþ .</p>
               </div>
               <div type="v" n="17">
                  <p>ni þatei gasokjau giba , ak gasokja akran</p>
               </div>
            </div>
         </div>
         <div type="bk" n="Col">

            <div type="ch" n="1">
               <div type="v" n="6">
                  <p>in sunjai ;</p>
               </div>
               <div type="v" n="7">
                  <p>swaswe ganemuþ at Aipafrin þamma liubin gaskalkja unsaramma , saei ist
                     triggws faur izwis andbahts Xristaus Iesuis ,</p>
               </div>
               <div type="v" n="8">
                  <p>saei jah gakannida uns izwara friaþwa in ahmin .</p>
               </div>
               <div type="v" n="9">
                  <p>duþþe jah weis , fram þamma daga ei hausidedum , ni ƕeilaidedum faur izwis
                     bidjandans jah aihtrondans , ei fullnaiþ kunþjis wiljins is in allai handugein
                     jah frodein ahmeinai ;</p>
               </div>
               <div type="v" n="10">
                  <p>wairþaba fraujins in allamma þatei galeikai , in allamma waurstwe godaize
                     akran bairandans jah wahsjandans in ufkunþja gudis , ei gaggaiþ wairþaba
                     fraujins in allamma þatei galeikai , in allamma waurstwe godaize akran
                     bairandans jah wahsjandans in ufkunþja gudis ,</p>
               </div>
               <div type="v" n="11">
                  <p>in allai mahtai gaswinþidai bi mahtai wulþaus is , in allai usþulainai jah
                     usbeisnai miþ fahedai , in allai mahtai gaswinþidai bi mahtai wulþaus is , in
                     allai usþulainai jah usbeisnai miþ fahedai ,</p>
               </div>
               <div type="v" n="12">
                  <p>awiliudondans attin saei laþoda izwis du dailai hlautis weihaize in
                     liuhadai , awiliudondans attin saei laþoda izwis du dailai hlautis weihaize in
                     liuhada ,</p>
               </div>
               <div type="v" n="13">
                  <p>saei galausida izwis us waldufnja riqizis jah atnam in þiudangardja sunus
                     friaþwos seinaizos , saei galausida izwis us waldufnja riqizis jah atnam in
                     þiudangardja sunaus friaþwos seinaizos ,</p>
               </div>
               <div type="v" n="14">
                  <p>in þammei habam faurbauht , fralet frawaurhte , in þammei habam faurbauht ,
                     fralet frawaurhte ,</p>
               </div>
               <div type="v" n="15">
                  <p>saei ist frisahts gudis ungasaiƕanis , frumabaur allaizos gaskaftais ; saei
                     ist frisahts gudis ungasaiƕanis , frumabaur allaizos gaskaftais ;</p>
               </div>
               <div type="v" n="16">
                  <p>unte in imma gaskapana waurþun alla in himinam jah ana airþai , þo
                     gasaiƕanona jaþ~þo ungasaiƕanona , jaþþe sitlos jaþþe fraujinassjus , jaþþe
                     reikja jaþþe waldufnja , alla þairh ina jah in imma gaskapana sind . unte in
                     imma gaskapana waurþun alla in himinam jah ana airþai , þo gasaiƕanona jah þo
                     ungasaiƕanona , jaþþe sitlos jaþþe fraujinassjus , jaþþe reikja jaþþe waldufnja
                     , alla þairh ina jah in imma gaskapana sind .</p>
               </div>
               <div type="v" n="17">
                  <p>jah is ist faura allaim jah alla in imma ussatida sind . jah is ist faura
                     allaim jah alla in imma ussatida sind .</p>
               </div>
               <div type="v" n="18">
                  <p>jah is ist haubiþ leikis , aikklesjons , saei ist anastodeins , frumabaur
                     us dauþaim , ei sijai in allaim is frumadein habands ; jah is ist haubiþ leikis
                     , aikklesjons , saei ist anastodeins , frumabaur us dauþaim , ei sijai in
                     allaim is frumadein habands ;</p>
               </div>
               <div type="v" n="19">
                  <p>unte in imma galeikaida alla fullon bauan , unte in imma galeikaida alla
                     fullon bauan ,</p>
               </div>
               <div type="v" n="20">
                  <p>jah þairh ina gafriþon alla in imma , gawairþi taujands þairh bloþ galgins
                     is þairh ina , jaþþe þo ana airþai jaþþe þo ana himinam . jah þairh ina
                     gafriþon alla in imma , gawairþi taujands þairh bloþ galgins is þairh ina ,
                     jaþþe þo ana airþai jaþþe þo ana himinam .</p>
               </div>
               <div type="v" n="21">
                  <p>jah izwis simle wisandans framaþidans jah fijands gahugdai in waurstwam
                     ubilaim , iþ nu gafriþodai jah izwis simle wisandans framaþidans jah fijands
                     gahugdai in waurstwam ubilaim , iþ nu gafriþodai</p>
               </div>
               <div type="v" n="22">
                  <p>in leika mammons is þairh dauþu du atsatjan izwis weihans jah unwammans jah
                     usfairinans faura imma , in leika mammons is þairh dauþu du atsatjan izwis
                     weihans jah unwammans jah usfairinans faura imma ,</p>
               </div>
               <div type="v" n="23">
                  <p>jabai sweþauh þairhwisiþ in galaubeinai gaþwastidai jah gatulgidai jah ni
                     afwagidai af wenai aiwaggeljons , þoei hausideduþ , sei merida ist in alla
                     gaskaft þo uf himina , þizozei warþ ik Pawlus andbahts ; jabai sweþauh
                     þairhwisiþ in galaubeinai gaþwastidai jah gatulgidai jah ni afwagidai af wenai
                     aiwaggeljons , þoei hausideduþ , sei merida ist in alla gaskaft þo uf himina ,
                     þizozei warþ ik Pawlus andbahts ;</p>
               </div>
               <div type="v" n="24">
                  <p>saei nu fagino in þaimei winna faur izwis jah usfullja gaidwa aglono
                     Xristaus in leika meinamma faur leik is , þatei ist aikklesjo , saei nu fagino
                     in þaimei winna faur izwis jah usfullja gaidwa aglono Xristaus in leika
                     meinamma faur leik is , þatei ist aikklesjo ,</p>
               </div>
               <div type="v" n="25">
                  <p>þizozei warþ ik andbahts bi ragina gudis , þatei giban ist mis in izwis du
                     usfulljan waurd gudis , þizozei warþ ik andbahts bi ragina gudis , þatei giban
                     ist mis in izwis du usfulljan waurd gudis ,</p>
               </div>
               <div type="v" n="26">
                  <p>runa sei gafulgina was fram aiwam jah fram aldim , iþ nu gaswikunþida warþ
                     þaim weiham is , runa sei gafulgina was fram aiwam jah fram aldim , iþ nu
                     gaswikunþida warþ þaim weiham is ,</p>
               </div>
               <div type="v" n="27">
                  <p>þaimei wilda guþ gakannjan gabein wulþaus þizos runos in þiudom , þatei ist
                     Xristus in izwis , wens wulþaus , þaimei wilda guþ gakannjan gabein wulþaus
                     þizos runos in þiudom , þatei ist Xristus in izwis , wens wulþaus ,</p>
               </div>
               <div type="v" n="28">
                  <p>þanei weis gateiham talzjandans all manne jah laisjandans all manne in
                     allai handugein , ei atsatjaima all manne fullawitan in Xristau Iesu , þanei
                     weis gateiham talzjandans all manne jah laisjandans all manne in allai
                     handugein , ei atsatjaima all manne fullawitan in Xristau Iesu ,</p>
               </div>
               <div type="v" n="29">
                  <p>du þammei arbaidja usdaudjands bi waurstwa sei inna uswaurkeiþ in mis in
                     mahtai du þammei arbaidja usdaudjands bi</p>
               </div>
            </div>
            <div type="ch" n="2">
               <div type="v" n="11">
                  <p>frawaurhte leikis , in bimaita Xristaus ,</p>
               </div>
               <div type="v" n="12">
                  <p>miþ ganawistrodai imma in daupeinai , in þizaiei jah miþurrisuþ þairh
                     galaubein waurstwis gudis , saei urraisida ina us dauþaim .</p>
               </div>
               <div type="v" n="13">
                  <p>jah izwis dauþans wisandans missadedim jah unbimaita leikis izwaris
                     miþgaqiwida miþ imma , fragibands uns allos missadedins ,</p>
               </div>
               <div type="v" n="14">
                  <p>afswairbands þos ana uns wadjabokos raginam seinaim , þatei was andaneiþo
                     uns , jah þata usnam us midumai ganagljands ita du galgin ,</p>
               </div>
               <div type="v" n="15">
                  <p>andhamonds sik leika , reikja jah waldufnja gatarhida balþaba ,
                     gablauþjands þo bairhtaba in sis .</p>
               </div>
               <div type="v" n="16">
                  <p>ni manna nu izwis bidomjai in mata aiþþau in draggka aiþþau in dailai dagis
                     dulþais aiþþau fulliþe aiþþau sabbatum ,</p>
               </div>
               <div type="v" n="17">
                  <p>þatei ist skadus þize anawairþane , iþ leik Xristaus .</p>
               </div>
               <div type="v" n="18">
                  <p>ni ƕashun izwis gajiukai , wiljands in hauneinai jah blotinassau aggile
                     þatei ni saƕ ushafjands sik , sware ufblesans fram fraþja leikis seinis
                     ,</p>
               </div>
               <div type="v" n="19">
                  <p>jah ni habands haubiþ , us þammei all leik þairh gawissins jah gabindos
                     auknando jah þeihando wahseiþ du wahstau gudis .</p>
               </div>
               <div type="v" n="20">
                  <p>þis fairƕaus , ƕan þanaseiþs swe qiwai in þamma fairƕau urrediþ ? jabai
                     gaswultuþ miþ Xristau af stabim þis fairƕaus , ƕa þanaseiþs swe qiwai in þamma
                     fairƕau urrediþ ?</p>
               </div>
               <div type="v" n="21">
                  <p>ni teikais , nih atsnarpjais , nih kausjais ! ni teikais , ni atsnarpjais ,
                     ni kausjais !</p>
               </div>
               <div type="v" n="22">
                  <p>þatei ist all du riurein , þairh þatei is brukjaidau bi anabusnim jah
                     laiseinim manne , þatei ist all du riurein , þairh þatei is brukjaidau bi
                     anabusnim jah laiseinim manne ,</p>
               </div>
               <div type="v" n="23">
                  <p>þoei sind sweþauh waurd habandona handugeins þuhtaus in fastubnja jah
                     hauneinai hairtins jah unfreideinai leikis , ni in sweriþo ƕizai du soþa leikis
                     . þoei sind sweþauh waurd habandona handugeins þuhtaus in fastubnja jah
                     hauneinai hairtins jah unfreideinai leikis , ni in sweriþo ƕizai du soþa leikis
                     .</p>
               </div>
            </div>
            <div type="ch" n="3">
               <div type="v" n="1">
                  <p>Jabai nu miþurrisuþ Xristau , þoei iupa sind sokeiþ , þarei Xristus ist in
                     taihswai gudis sitands . Jabai nu miþurrisuþ Xristau , þoei iupa sind sokeiþ ,
                     þarei Xristus ist in taihswai gudis sitands .</p>
               </div>
               <div type="v" n="2">
                  <p>þaimei iupa sind fraþjaiþ , ni þaim þoei ana airþai sind . þaimei iupa sind
                     fraþjaiþ , ni þaim þoei ana airþai sind .</p>
               </div>
               <div type="v" n="3">
                  <p>unte gadauþnodeduþ jah libains izwara gafulgina ist miþ Xristau in guda .
                     unte gadauþnodeduþ jah libains izwara gafulgina ist miþ Xristau in guda
                     .</p>
               </div>
               <div type="v" n="4">
                  <p>þan Xristus swikunþs wairþiþ , libains izwara , þanuh jah jus bairhtai
                     wairþiþ miþ imma in wulþau . þan Xristus swikunþs wairþiþ , libains izwara ,
                     þanuh jah jus bairhtai wairþiþ miþ imma in wulþau .</p>
               </div>
               <div type="v" n="5">
                  <p>dauþeiþ nu liþuns izwarans , þans þaiei sind ana airþai , horinassau ,
                     unhrainein , winna , lustau ubilana jah faihugeiron , soei ist galiugagude
                     skalkinassus ; dauþeiþ nu liþuns izwarans , þans þaiei sind ana airþai ,
                     horinassu , unhrainein , winnon , lustu ubilana jah faihugeiron , sei ist
                     galiugagude skalkinassus ;</p>
               </div>
               <div type="v" n="6">
                  <p>þairh þoei qimiþ hatis gudis ana sunum ungalaubeinais , þairh þoei qimiþ
                     hatis gudis ana sunum ungalaubeinais ,</p>
               </div>
               <div type="v" n="7">
                  <p>in þaimei jah jus iddjeduþ simle , þan libaideduþ in þaim . in þaimei jah
                     jus iddjeduþ simle , þan libaideduþ in þaim .</p>
               </div>
               <div type="v" n="8">
                  <p>iþ nu aflagjiþ jah jus þo alla , hatis , þwairhein , unselein , anaqiss ,
                     aglaitiwaurdein ; us munþa izwaramma ni ni iþ nu aflagjiþ jah jus þo alla ,
                     hatis , þwairhein , unselein , anaqiss , aglaitiwaurdein ; us munþa izwaramma
                     ni usgaggai .</p>
               </div>
               <div type="v" n="9">
                  <p>ni liugaiþ izwis misso , afslaupjandans izwis þana fairnjan mannan miþ
                     tojam is ,</p>
               </div>
               <div type="v" n="10">
                  <p>jah gahamoþ niujamma , þamma ananiwidin du ufkunþja bi frisahtai þis , saei
                     gaskop ina ;</p>
               </div>
               <div type="v" n="11">
                  <p>þarei nist Kreks jah Judaius , bimait jah faurafilli , barbarus jah Skwþus
                     , skalks jah freis , ak alla jah in allaim Xristus .</p>
               </div>
               <div type="v" n="12">
                  <p>gahamoþ izwis nu swe gawalidai gudis , weihans jah walisans , brusts
                     bleiþeins , armahairtein , selein , haunein ahins , qairrein , usbeisnein
                     .</p>
               </div>
               <div type="v" n="13">
                  <p>þulandans izwis misso jah fragibandans silbans , jabai ƕas wiþra ƕana habai
                     fairina ; swaswe jah Xristus fragaf izwis , swa jah jus taujaiþ .</p>
               </div>
               <div type="v" n="14">
                  <p>aþþan ufar alla þo friaþwa , sei ist gabindi ainamundiþos .</p>
               </div>
               <div type="v" n="15">
                  <p>jah gawairþi gudis swignjaiþ in hairtam izwaraim , in þammei jah laþodai
                     wesuþ in ainamma leika , jah awiliudondans wairþaiþ .</p>
               </div>
               <div type="v" n="16">
                  <p>waurd Xristaus bauai in izwis gabigaba , in allai handugein jah frodein
                     ahmeinai laisjandans jah talzjandans izwis silbans psalmom , hazeinim , saggwim
                     ahmeinaim , in anstai siggwandans in hairtam izwaraim fraujin .</p>
               </div>
               <div type="v" n="17">
                  <p>all þisƕah þatei taujaiþ in waurda aiþþau in waurstwa , all in namin
                     fraujins Iesuis , awiliudondans guda attin þairh ina .</p>
               </div>
               <div type="v" n="18">
                  <p>jus qinons , ufhausjaiþ wairam izwaraim , swe gaqimiþ in fraujin .</p>
               </div>
               <div type="v" n="19">
                  <p>wairos , frijoþ qenins izwaros jah ni sijaiþ baitrai wiþra þos .</p>
               </div>
               <div type="v" n="20">
                  <p>barna , ufhausjaiþ fadreinam bi all ; unte þata waila galeikaiþ ist in
                     fraujin .</p>
               </div>
               <div type="v" n="21">
                  <p>jus attans , ni gramjaiþ barna izwara du þwairhein , ei ni wairþaina in
                     unlustau .</p>
               </div>
               <div type="v" n="22">
                  <p>þewisa , ufhausjaiþ bi all þaim bi leika fraujam , ni in augam
                     skalkinondans , swe mannam samjandans , ak in ainfalþein hairtins , ogandans
                     guþ .</p>
               </div>
               <div type="v" n="23">
                  <p>þisƕah þatei taujaiþ , us saiwalai waurkjaiþ swe fraujin , ni mannam
                     ,</p>
               </div>
               <div type="v" n="24">
                  <p>witandans þatei af fraujin nimiþ andalauni arbjis ; unte fraujin Xristau
                     skalkinoþ .</p>
               </div>
               <div type="v" n="25">
                  <p>sa auk skaþaila andnimiþ þatei skoþ , jah nist wiljahalþein at guda
                     .</p>
               </div>
            </div>
            <div type="ch" n="4">
               <div type="v" n="1">
                  <p>Jus fraujans , garaiht jah ibnassu þewisam atkunnaiþ , witandans þatei
                     aihuþ jah jus fraujan in himinam .</p>
               </div>
               <div type="v" n="2">
                  <p>bidai haftjandans izwis , wakandans in izai in awiliudam ;</p>
               </div>
               <div type="v" n="3">
                  <p>bidjandans samana jah bi uns ei guþ uslukai unsis haurd waurdis du rodjan
                     runa Xristaus , in þizozei jah gabundans im ,</p>
               </div>
               <div type="v" n="4">
                  <p>þo , swaswe skuljau rodjan . ei gabairhtjau þo , swaswe skuljau rodjan
                     .</p>
               </div>
               <div type="v" n="5">
                  <p>in handugein gaggaiþ du þaim uta , mel usbugjandans . in handugein gaggaiþ
                     du þaim uta , þata mel usbugjandans .</p>
               </div>
               <div type="v" n="6">
                  <p>waurd izwar sinteino in anstai salta gasupoþ sijai , ei witeiþ ƕaiwa
                     skuleiþ ainƕarjammeh andhafjan . waurd izwar sinteino in anstai salta gasupoþ
                     siai , ei witeiþ ƕaiwa skuleiþ ainƕarjammeh andhafjan .</p>
               </div>
               <div type="v" n="7">
                  <p>þatei bi mik ist , all gakanneiþ izwis Twkeikus , sa liuba broþar jah
                     triggwa andbahts jah gaskalki in fraujin , þatei bi mik ist , all gakanneiþ
                     izwis Twkekus , sa liuba broþar jah triggwa andbahts jah gaskalki in fraujin
                     ,</p>
               </div>
               <div type="v" n="8">
                  <p>þanei insandida du izwis duþe ei kunnjai ƕa bi izwis ist , jah gaþrafstjai
                     hairtona izwara , þanei insandida du izwis duþþe ei kunnjai ƕa bi izwis ist ,
                     jah gaþrafstjai hairtona izwara ,</p>
               </div>
               <div type="v" n="9">
                  <p>miþ Aunisimau þamma liubin jah triggwin broþr , saei ist us izwis , þaiei
                     all izwis gakannjand þatei her ist . miþ Aunisimau þamma liubin jah triggwin
                     broþr , saei ist us izwis , þaiei all izwis gakannjand þatei her ist .</p>
               </div>
               <div type="v" n="10">
                  <p>goleiþ izwis Ariastarkus , sa miþfrahunþana mis , jah Markus gadiliggs
                     Barnabins , bi þanei nemuþ anabusnins , ei jabai qimai at izwis , andnimaiþ ina
                     ; goleiþ izwis Areistarkus , sa miþfrahunþana mis , jah Markus gadiliggs
                     Barnabins , bi þanei nemuþ anabusnins , ei jabai qimai at izwis , andnimaiþ ina
                     ;</p>
               </div>
               <div type="v" n="11">
                  <p>jah Iesus , saei haitada Justus , þaiei sind us bimaita . þai ainai
                     gawaurstwans sind þiudangardjos gudis , þaiei wesun mis du gaþrafsteinai . jah
                     Iesus , saei haitada Justus , þaiei sind us bimaita . þai ainai gawaurstwans
                     sind þiudangardjos gudis , þaiei wesun mis du gaþrafsteinai .</p>
               </div>
               <div type="v" n="12">
                  <p>goleiþ izwis Aipafras , sa us izwis , skalks Iesuis Xristaus , sa sinteino
                     usdaudjands bi izwis in bidom , ei standaiþ allawaurstwans jah fullawitans in
                     allamma wiljin gudis . goleiþ izwis Aipafras , sa us izwis , skalks Xristaus
                     Iesuis , sinteino usdaudjands bi izwis in bidom , ei standaiþ allawaurstwans
                     jah fullawitans in allamma wiljin gudis .</p>
               </div>
               <div type="v" n="13">
                  <p>weitwodja auk imma þatei habaiþ manag aljan bi izwis jah bi þans þaiei sind
                     weitwodja auk imma þatei habaiþ manag aljan bi izwis jah bi þans þaiei sind in
                     Laudeikaia jah Iairaupaulein .</p>
               </div>
               <div type="v" n="14">
                  <p>goleiþ izwis Lukas , leikeis sa liuba .</p>
               </div>
               <div type="v" n="15">
                  <p>goleiþ þans in Laudeikaia broþruns jah Nwmfan jah þo ingardjon is
                     aikklesjon .</p>
               </div>
               <div type="v" n="16">
                  <p>jah þan ussiggwaidau at izwis so aipistaule , taujaiþ ei jah in Laudekaion
                     aikklesjon ussiggwaidau , jah þoei ist us Laudeikaion , jus ussiggwaid
                     .</p>
               </div>
               <div type="v" n="17">
                  <p>jah qiþaiþ Arkippau : saiƕ þata andbahti þatei andnamt in fraujin , ei ita
                     usfulljais .</p>
               </div>
               <div type="v" n="18">
                  <p>goleins meinai handau Pawlaus .</p>
               </div>
               <div type="v" n="19">
                  <p>gamuneiþ meinaizos bandjos . ansts miþ izwis , amen .</p>
               </div>
            </div>

         </div>
         <div type="bk" n="1Th">

            <div type="ch" n="2">
               <div type="v" n="10">
                  <p>jah guþ , ƕaiwa weihaba jah garaihtaba jah unfairinodaba izwis þaim
                     galaubjandam wesum ,</p>
               </div>
               <div type="v" n="11">
                  <p>swaswe wituþ ainƕarjanoh izwara , swe atta barna seina , bidjandans izwis
                     jah gaþlaihandans ,</p>
               </div>
               <div type="v" n="12">
                  <p>jah weitwodjandans du gaggan izwis wairþaba gudis , saei laþoda izwis du
                     seinai þiudangardjai jah wulþau .</p>
               </div>
               <div type="v" n="13">
                  <p>duþe jah weis awiliudom guda unsweibandans , unte nimandans at uns waurd
                     hauseinais gudis andnemuþ ni swaswe waurd manne , ak swaswe ist sunjaba waurd
                     gudis , þatei jah waurkeiþ in izwis juzei galaubeiþ .</p>
               </div>
               <div type="v" n="14">
                  <p>jus auk galeikondans waurþuþ , broþrjus , aikklesjom gudis þaim wisandeim
                     in Iudaia in Xristau Iesu , unte þata samo wunnuþ jah jus fram izwaraim
                     inkunjam swaswe jah weis fram Iudaium ,</p>
               </div>
               <div type="v" n="15">
                  <p>þaiei jah fraujin usqemun Iesua jah swesaim praufetum jah uns frawrekun jah
                     guda ni galeikandans jah allaim mannam andaneiþans sind ,</p>
               </div>
               <div type="v" n="16">
                  <p>warjandans uns du þiudom rodjan ei ganisaina , akei du usfulljan seinos
                     frawaurhtins sinteino ; aþþan snauh ana ins hatis gudis und andi .</p>
               </div>
               <div type="v" n="17">
                  <p>aþþan weis , broþrjus , gaainanaidai af izwis du mela ƕeilos , andwairþja
                     ni hairtin , ufarassau sniumidedum andaugi izwara gasaiƕan in managamma lustau
                     .</p>
               </div>
               <div type="v" n="18">
                  <p>unte wildedum qiman at izwis , ik raihtis Pawlus jah ainamma sinþa jah
                     twaim , jah analatida uns Satana .</p>
               </div>
               <div type="v" n="19">
                  <p>ƕa auk ist unsara wens aiþþau faheþs aiþþau waips ƕoftuljos , niu jus in
                     andwairþja fraujins unsaris Iesuis Xristaus in is quma ?</p>
               </div>
               <div type="v" n="20">
                  <p>jus auk siuþ wulþus unsar jah faheþs .</p>
               </div>
            </div>
            <div type="ch" n="3">
               <div type="v" n="1">
                  <p>In þizei ju ni usþulandans þanamais , galeikaida uns ei biliþanai weseima
                     in Aþeinim ainai .</p>
               </div>
               <div type="v" n="2">
                  <p>jah insandidedum Teimauþaiu , broþar unsarana jah andbaht gudis in
                     aiwaggeljon Xristaus , ei izwis gatulgjai jah bidjai bi galaubein izwara
                     ,</p>
               </div>
               <div type="v" n="3">
                  <p>ei ni ainshun afagjaidau in þaim aggwiþom ; silbans auk wituþ þatei du
                     þamma satidai sijum .</p>
               </div>
               <div type="v" n="4">
                  <p>jah auk þan wesum at izwis , fauraqeþum izwis þatei anawairþ was uns du
                     winnan agliþos , swaswe jah warþ jah wituþ .</p>
               </div>
               <div type="v" n="5">
                  <p>duþþe jah ik ju ni usþulands insandida du ufkunnan galaubein izwara , ibai
                     aufto usfaifraisi izwis sa fraisands jah sware wairþai arbaiþs unsara .</p>
               </div>
               <div type="v" n="6">
                  <p>aþþan nu at qimandin Teimauþaiu at unsis fram izwis jah gateihandin uns
                     galaubein jah friaþwa izwara , jah þatei gaminþi unsar habaiþ god sinteino ,
                     gairnjandans uns gasaiƕan , swaswe jah weis izwis ,</p>
               </div>
               <div type="v" n="7">
                  <p>inuh þis gaþrafstidai sijum , broþrjus , fram izwis ana allai nauþai jah
                     aglon unsarai in izwaraizos galaubeinais ;</p>
               </div>
               <div type="v" n="8">
                  <p>unte sai libam , jabai jus gastandiþ in fraujin .</p>
               </div>
               <div type="v" n="9">
                  <p>ƕa auk awiliude magum usgildan fraujin guda bi izwis ana allai fahedai
                     þizaiei faginom in izwara faura guda unsaramma ,</p>
               </div>
               <div type="v" n="10">
                  <p>naht jah daga ufarassau bidjandans ei gasaiƕaima andwairþja izwara jah
                     ustiuhaima waninassu galaubeinais izwaraizos ?</p>
               </div>
               <div type="v" n="11">
                  <p>aþþan silba guþ jah atta unsar jah frauja unsar Iesus Xristus garaihtjai
                     wig unsarana du izwis .</p>
               </div>
               <div type="v" n="12">
                  <p>aþþan izwis frauja managjai jah ganohnan gataujai friaþwai in izwis misso
                     jah allans swaswe jah weis in izwis ,</p>
               </div>
               <div type="v" n="13">
                  <p>du tulgjan hairtona izwara unfairinona in weihiþai faura guda jah attin
                     unsaramma in quma fraujins unsaris Iesuis Xristaus miþ allaim þaim weiham
                     seinaim .</p>
               </div>
            </div>
            <div type="ch" n="4">
               <div type="v" n="1">
                  <p>Þannu nu , broþrjus , anahaitam bidai izwis jah bidjam in fraujin Iesua ,
                     ei swaswe andnemuþ at uns ƕaiwa skuluþ gaggan jah galeikan guda , swaswe jah
                     gaggaiþ jah gaaukaiþ mais .</p>
               </div>
               <div type="v" n="2">
                  <p>wituþ auk ƕarjos anabusnins atgebum izwis þairh fraujan Iesu Xristu
                     .</p>
               </div>
               <div type="v" n="3">
                  <p>þata auk ist wilja gudis , weihiþa izwara , ei gahabaiþ izwis af
                     kalkinassaus ,</p>
               </div>
               <div type="v" n="4">
                  <p>ei witi ƕarjizuh izwara gastaldan sein kas in weihiþai jah sweriþai
                     ,</p>
               </div>
               <div type="v" n="5">
                  <p>ni in gairunja lustaus , swaswe jah þiudos þozei ni kunnun guþ ,</p>
               </div>
               <div type="v" n="6">
                  <p>ei ƕas ni ufargaggai nih bi faihu _ol_ broþar seinana , unte fraweitands
                     frauja ist allaize , swaswe jah fauraqeþum izwis jah weitwodidedum .</p>
               </div>
               <div type="v" n="7">
                  <p>unte ni laþoda uns guþ du unhrainiþai , ak in weihiþa .</p>
               </div>
               <div type="v" n="8">
                  <p>inuh þis nu saei ufbrikiþ , ni mann ufbrikiþ , ak guda , saei gaf ahman
                     seinana weihana izwis .</p>
               </div>
               <div type="v" n="9">
                  <p>aþþan bi broþrulubon ni þaurbum meljan izwis , unte silbans jus at guda
                     uslaisidai sijuþ du frijon izwis misso .</p>
               </div>
               <div type="v" n="10">
                  <p>jah auk taujiþ þata in allans broþruns in allai Makidonai ; aþþan bidjam
                     izwis , broþrjus , biauknan mais</p>
               </div>
               <div type="v" n="11">
                  <p>jah biarbaidjan anaqal jah taujan swesa jah waurkjan handum izwaraim ,
                     swaswe jah izwis anabudum ,</p>
               </div>
               <div type="v" n="12">
                  <p>ei gaggaiþ gafehaba du þaim þaiei uta sind jah ni ainishun ƕis þaurbeiþ
                     .</p>
               </div>
               <div type="v" n="13">
                  <p>aþþan ni wileima izwis unweisans , broþrjus , bi þans anaslepandans , ei ni
                     saurgaiþ swe þai anþarai þaiei ni haband wen .</p>
               </div>
               <div type="v" n="14">
                  <p>unte jabai galaubjam þatei Iesus gaswalt jah usstoþ , swa jah guþ þans
                     þaiei anasaislepun þairh Iesu tiuhaiþ miþ imma .</p>
               </div>
               <div type="v" n="15">
                  <p>þatuþ~þan izwis qiþam in waurda fraujins , þatei weis þai libandans , þai
                     bilaibidans in quma fraujins ni bisniwam faur þans anaslepandans ;</p>
               </div>
               <div type="v" n="16">
                  <p>unte silba frauja in haitjai , in stibnai arkaggilaus jah in þuthaurna
                     gudis dalaþ atsteigiþ af himina jah dauþans þai in Xristau usstandand faurþis
                     .</p>
               </div>
               <div type="v" n="17">
                  <p>þaþro þan weis þai libandans , þai aflifnandans suns miþ imma frawilwanda
                     in milhmam du gamotjan fraujin in luftau jah swa framwigis miþ fraujin wairþam
                     .</p>
               </div>
               <div type="v" n="18">
                  <p>swaei nu þrafsteiþ izwis misso in þaim waurdam .</p>
               </div>
            </div>
            <div type="ch" n="5">
               <div type="v" n="1">
                  <p>Aþþan bi þo þeihsa jah mela , broþrjus , ni þaurbum ei izwis meljaima
                     ;</p>
               </div>
               <div type="v" n="2">
                  <p>unte silbans glaggwo wituþ þatei dags fraujins swe þiubs in naht swa qimiþ
                     .</p>
               </div>
               <div type="v" n="3">
                  <p>þan qiþand : gawairþi jah tulgiþa , þanuh unweniggo ins biqimiþ fralusts
                     swaswe sair qiþuhafton , jah ni unþaþliuhand .</p>
               </div>
               <div type="v" n="4">
                  <p>aþþan jus , broþrjus , ni sijuþ in riqiza , ei sa dags izwis swe þiubs
                     gafahai ;</p>
               </div>
               <div type="v" n="5">
                  <p>unte allai jus sunjus liuhadis sijuþ jah sunjus dagis ; ni siuþ nahts ni
                     riqizis .</p>
               </div>
               <div type="v" n="6">
                  <p>þannu nu ni slepaima swe þai anþarai , ak wakaima jah warai sijaima
                     ;</p>
               </div>
               <div type="v" n="7">
                  <p>unte þaiei slepand , naht slepand , jah þaiei drugkanai wairþand , nahts
                     drugkanai wairþand .</p>
               </div>
               <div type="v" n="8">
                  <p>iþ weis dagis wisandans usskawai sijaima , gahamodai brunjon galaubeinais
                     jah friaþwos jah hilma wenai nasseinais .</p>
               </div>
               <div type="v" n="9">
                  <p>unte ni satida uns guþ in hatis , ak du gafreideinai ganistais , þairh
                     fraujan unsarana Iesu Xristu ,</p>
               </div>
               <div type="v" n="10">
                  <p>saei gaswalt faur uns , ei , jaþþe slepaima jaþþe wakaima , samana miþ imma
                     libaima .</p>
               </div>
               <div type="v" n="11">
                  <p>inuh þis þrafsteiþ izwis misso jah timrjaiþ ainƕarjizuh anþar anþarana ,
                     swaswe jah taujiþ .</p>
               </div>
               <div type="v" n="12">
                  <p>aþþan bidjam izwis , broþrjus , kunnan þans arbaidjandans in izwis jah
                     faurstassjans izwarans in fraujin jah talzjandans izwis</p>
               </div>
               <div type="v" n="13">
                  <p>jah sweraiþ ins ufarassau in friaþwai in waurstwis ize jah gawairþi habaiþ
                     in izwis .</p>
               </div>
               <div type="v" n="14">
                  <p>bidjamuþ~þan izwis , broþrjus , talzjaiþ þans ungatassans , þrafstjaiþ þans
                     grindafraþjans , usþulaiþ þans siukans , usbeisneigai sijaiþ wiþra allans
                     .</p>
               </div>
               <div type="v" n="15">
                  <p>saiƕiþ ibai ƕas ubil und ubilamma ƕamma usgildai , ak sinteino þiuþ
                     laistjaiþ miþ izwis misso jah wiþra allans .</p>
               </div>
               <div type="v" n="16">
                  <p>sinteino faginoþ in fraujin .</p>
               </div>
               <div type="v" n="17">
                  <p>unsweibandans bidjaiþ ;</p>
               </div>
               <div type="v" n="18">
                  <p>in allamma awiliudoþ . þata auk ist wilja gudis in Xristau Iesu in izwis
                     .</p>
               </div>
               <div type="v" n="19">
                  <p>ahman ni afƕapjaiþ .</p>
               </div>
               <div type="v" n="20">
                  <p>praufetjam ni frakunneiþ .</p>
               </div>
               <div type="v" n="21">
                  <p>aþþan all uskiusaiþ ; þatei god sijai , gahabaiþ .</p>
               </div>
               <div type="v" n="22">
                  <p>ubilaizo afhabaiþ izwis . af allamma waihte ubilaizo afhabaiþ izwis
                     .</p>
               </div>
               <div type="v" n="23">
                  <p>aþþan silba guþ gawairþjis gaweihai izwis allandjo jah gahailana izwarana
                     ahman , jah saiwala jah leik unfairinona in quma fraujins unsaris Iesuis
                     Xristaus gafastaindau . aþþan silba guþ gawairþjis gaweihai izwis allandjo jah
                     gahailana izwarana ahman , jah saiwala jah leik usfairinona in quma fraujins
                     unsaris Iesuis Xristaus gafastaindau .</p>
               </div>
               <div type="v" n="24">
                  <p>triggws saei laþoda izwis , saei jah taujiþ . triggws saei laþoda izwis ,
                     saei jah taujiþ .</p>
               </div>
               <div type="v" n="25">
                  <p>broþrjus , bidjaiþuþ~þan jah bi uns . broþrjus , bidjaiþuþ~þan jah bi uns
                     .</p>
               </div>
               <div type="v" n="26">
                  <p>goljaiþ broþruns allans in gafrijonai weihai . goljaiþ broþruns allans in
                     gafrijonai weihai .</p>
               </div>
               <div type="v" n="27">
                  <p>biswara izwis in fraujin ei ussiggwaidau so aipistaule allaim þaim weiham
                     broþrum . biswara izwis in fraujin ei ussiggwaidau so aipistaule þaim weiham
                     broþrum .</p>
               </div>
               <div type="v" n="28">
                  <p>ansts fraujins unsaris Iesuis Xristaus miþ izwis . amen . ansts fraujins
                     unsaris Iesuis Xristaus miþ izwis . amen .</p>
               </div>
            </div>

         </div>
         <div type="bk" n="2Th">


            <div type="ch" n="1">
               <div type="v" n="1">
                  <p>Pawlus jah Silbanus jah Teimauþaius aikklesjon Þaissalauneikaie in guda
                     attin unsaramma jah fraujin Iesu Xristau . Pawlus jah Silbanus jah Teimauþaius
                     aikklesjon Þaissalauneikaie in guda attin unsaramma jah fraujin Iesu Xristau
                     .</p>
               </div>
               <div type="v" n="2">
                  <p>ansts izwis jah gawairþi fram guda attin unsaramma jah fraujin Iesu Xristau
                     . ansts izwis jah gawairþi fram guda attin unsaramma jah fraujin Iesu Xristau
                     .</p>
               </div>
               <div type="v" n="3">
                  <p>awiliudon skulum guda sinteino in izwara , broþrjus , swaswe wairþ ist ,
                     unte ufarwahseiþ galaubeins izwara jah managniþ friaþwa ainƕarjizuh allaize
                     izwara in izwis misso ; Awiliudon skulum guda sinteino in izwara , broþrjus ,
                     swaswe wairþ ist , unte ufarwahseiþ galaubeins izwara jah managniþ friaþwa
                     ainƕarjizuh allaize izwara in izwis misso ;</p>
               </div>
               <div type="v" n="4">
                  <p>swaei weis silbans in izwis ƕopam in aikklesjom gudis in stiwitjis izwaris
                     jah galaubeinais in allaim wrakjom izwaraim jah aglom þozei usþulaiþ , swaei
                     weis silbans izwis ƕopam in aikklesjom gudis in stiwitjis izwaris jah
                     galaubeinais in allaim wrakjom izwaraim jah aglom þozei usþulaiþ ,</p>
               </div>
               <div type="v" n="5">
                  <p>taikn garaihtaizos stauos gudis du wairþans briggan izwis þiudangardjos
                     gudis , in þizozei jah þulaiþ ; taikn garaihtaizos stauos gudis du wairþans
                     briggan izwis þiudangardjos gudis , in þizozei jah winniþ ;</p>
               </div>
               <div type="v" n="6">
                  <p>sweþauh jabai garaiht ist at guda usgildan þaim gaþreihandam izwis aggwiþa
                     , sweþauh</p>
               </div>
               <div type="v" n="7">
                  <p>jah izwis gaþulandam iusila miþ uns in andhuleinai fraujins unsaris Iesuis
                     af himinam miþ aggilum mahtais is ,</p>
               </div>
               <div type="v" n="8">
                  <p>in funins lauhmunjai gibandins fraweit ni kunnandam guþ jah ni ufhausjandam
                     aiwaggeljon fraujins unsaris Iesuis Xristaus ,</p>
               </div>
               <div type="v" n="9">
                  <p>þaiei fraweit usgiband , fralust aiweinon fram andwairþja fraujins jah fram
                     wulþau mahtais is ,</p>
               </div>
               <div type="v" n="10">
                  <p>þan qimiþ ushauhnan in þaim weiham seinaim , jah sildaleiknan in allaim
                     þaim galaubjandam , unte galaubida ist weitwodei unsara du izwis in daga
                     jainamma .</p>
               </div>
               <div type="v" n="11">
                  <p>du þammei jah bidjam sinteino bi izwis ei izwis wairþans briggai þizos
                     laþonais guþ unsar jah fulljai alla leikain þiuþeinais seinaizos jah waurstw
                     galaubeinais in mahtai ,</p>
               </div>
               <div type="v" n="12">
                  <p>ei ushauhnai namo fraujins unsaris Iesuis Xristaus in izwis jah jus in imma
                     bi anstai gudis unsaris jah fraujins unsaris Iesuis Xristaus .</p>
               </div>
            </div>
            <div type="ch" n="2">
               <div type="v" n="1">
                  <p>Aþþan bidjam izwis , broþrjus , in qumis fraujins unsaris Iesuis Xristaus
                     jah gaqumþais unsaraizos du imma ,</p>
               </div>
               <div type="v" n="2">
                  <p>du ni sprauto wagjan izwis fram ahin nih drobnan , nih þairh ahman nih
                     þairh waurda nih þairh aipistaulein swe þairh uns , swe þatei instandai dags
                     Xristaus .</p>
               </div>
               <div type="v" n="3">
                  <p>ni ƕashun izwis usluto ƕamma haidau , unte niba qimiþ afstass faurþis , jah
                     andhulids wairþai manna frawaurhtais , sunus fralustais ,</p>
               </div>
               <div type="v" n="4">
                  <p>sa andstandands jah ufarhafjands sik ufar all qiþanana guþ aiþþau allata
                     blotinassu , swaei ina in alh gudis gasitan , s_</p>
               </div>
               <div type="v" n="15">
                  <p>unsaros .</p>
               </div>
               <div type="v" n="16">
                  <p>aþþan silba frauja unsar Iesus Xristus jah guþ jah atta unsar saei frijoda
                     uns jah atgaf gaþlaiht aiweina jah wen goda in anstai ,</p>
               </div>
               <div type="v" n="17">
                  <p>gaþrafstjai hairtona izwara jah gatulgjai in allaim waurstwam jah waurdam
                     godaim .</p>
               </div>
            </div>
            <div type="ch" n="3">
               <div type="v" n="1">
                  <p>Þata anþar gabidjaiþ jah bi unsis , broþrjus , ei waurd fraujins þragjai
                     jah mikiljaidau , swaswe jah at izwis ,</p>
               </div>
               <div type="v" n="2">
                  <p>jah ei uslausjaindau af gastojanaim jah ubilaim mannam ; ni auk ist allaim
                     galaubeins .</p>
               </div>
               <div type="v" n="3">
                  <p>aþþan triggws frauja saei gatulgeiþ izwis jah galausjai izwis af þamma
                     ubilin .</p>
               </div>
               <div type="v" n="4">
                  <p>aþþan gatrauam in fraujin in izwis , ei þatei anabudum izwis , jah taujiþ
                     jah taujan habaiþ .</p>
               </div>
               <div type="v" n="5">
                  <p>ak frauja garaihtjai hairtona izwara in friaþwai gudis jah in usþulainai
                     Xristaus .</p>
               </div>
               <div type="v" n="6">
                  <p>aþþan anabiudam izwis , broþrjus , in namin fraujins unsaris Iesuis
                     Xristaus , ei gaskaidaiþ izwis af allamma broþre ƕairbandane ungatassaba jah ni
                     bi anafilham þoei andnemuþ at uns .</p>
               </div>
               <div type="v" n="7">
                  <p>ist galeikon unsis , unte ni ungatewidai wesum in izwis , silbans auk
                     kunnuþ ƕaiwa skuld ist galeikon unsis , unte ni ungatewidai wesum in izwis
                     ,</p>
               </div>
               <div type="v" n="8">
                  <p>nih arwjo hlaib matidedum at ƕamma , ak winnandans in arbaidai naht jah
                     daga waurkjandans , ei ni kauridedeima ƕana izwara . ni arwjo hlaib matidedum
                     at ƕamma , ak winnandans arbaidai naht jah daga waurkjandans , ei ni
                     kauridedeima ƕana izwara .</p>
               </div>
               <div type="v" n="9">
                  <p>ni þatei ni habaidedeima waldufni , ak ei uns silbans du frisahtai gebeima
                     izwis du galeikon unsis . ni þatei ni habaidedeima waldufni , ak ei uns silbans
                     du frisahtai gebeima izwis du galeikon unsis .</p>
               </div>
               <div type="v" n="10">
                  <p>jah auk þan wesum at izwis , þata izwis anabudum , ei jabai ƕas ni wili
                     waurkjan , nih matjai . jah auk þan wesum at izwis , þata izwis anabudum , ei
                     jabai ƕas ni wili waurkjan , ni matjai .</p>
               </div>
               <div type="v" n="11">
                  <p>hausjam auk sumans ƕairbandans in izwis ungatassaba , ni waiht waurkjandans
                     , ak fairweitjandans . hausjam auk sumans ƕairbandans in izwis ungatassaba , ni
                     waiht waurkjandans , ak fairweitjandans .</p>
               </div>
               <div type="v" n="12">
                  <p>þaimuh swaleikaim anabiudam jah bidjam in fraujin Iesua Xristau , ei miþ
                     rimisa waurkjandans seinana hlaif matjaina . þaimuh swaleikaim anabiudam jah
                     bidjam in fraujin Iesua Xristau , ei miþ rimisa waurkjandans seinana hlaib
                     matjaina .</p>
               </div>
               <div type="v" n="13">
                  <p>aþþan jus , broþrjus , ni wairþaiþ usgrudjans waila taujandans . aþþan jus
                     , broþrjus , ni wairþaiþ usgrudjans waila taujandans .</p>
               </div>
               <div type="v" n="14">
                  <p>iþ jabai ƕas ni ufhausjai waurda unsaramma þairh þos bokos , þana
                     gatarhjaiþ ; ni blandaiþ izwis miþ imma , ei gaskamai sik . iþ jabai ƕas ni
                     ufhausjai waurda unsaramma þairh þos bokos , þana gatarhjaiþ ; ni blandaiþ
                     izwis miþ imma , ei gaskamai sik .</p>
               </div>
               <div type="v" n="15">
                  <p>jan~ni swaswe fijand ina rahnjaiþ , ak talzjaiþ swe broþar . jah ni swaswe
                     fijand ina rahnjaiþ , ak talzjaiþ swe broþar .</p>
               </div>
               <div type="v" n="16">
                  <p>aþþan silba frauja gawairþeis gibai izwis gawairþi sinteino in allaim
                     stadim ; frauja miþ allaim izwis . aþþan silba frauja gawairþeis gibai izwis
                     gawairþi sinteino in allaim stadim ; frauja miþ allaim izwis .</p>
               </div>
               <div type="v" n="17">
                  <p>so goleins meinai handau Pawlaus , þatei ist bandwo ana allaim aipistaulem
                     meinaim ; swa melja . so goleins meinai handau Pawlaus , þatei ist bandwo ana
                     allaim aipistaulem meinaim ; swa melja .</p>
               </div>
               <div type="v" n="18">
                  <p>ansts fraujins unsaris Iesuis Xristaus miþ allaim izwis . amen . ansts
                     fraujins unsaris Iesuis Xristaus miþ allaim izwis . amen .</p>
               </div>
            </div>

         </div>
         <div type="bk" n="1Tim">


            <div type="ch" n="1">
               <div type="v" n="1">
                  <p>Pawlus apaustaulus Xristaus Iesuis bi anabusnim gudis nasjandis unsaris jah
                     Xristaus Iesuis , wenais unsaraizos , Pawlus apaustaulus Xristaus Iesuis bi
                     anabusnim gudis nasjandis unsaris jah Xristaus Iesuis , wenais unsaraizos
                     ,</p>
               </div>
               <div type="v" n="2">
                  <p>Teimauþaiau , walisin barna in galaubeinai : ansts , armaio , gawairþi fram
                     guda attin jah Xristau Iesu fraujin unsaramma . Teimauþaiau , walisin barna in
                     galaubeinai : ansts , armaio , gawairþi fram guda attin jah Xristau Iesu
                     fraujin unsaramma .</p>
               </div>
               <div type="v" n="3">
                  <p>swaswe baþ þuk saljan in Aifaison galeiþands Makedonais , ei faurbiudais
                     sumaim ei anþarleiko ni laisjaina , swaswe baþ þuk saljan in Aifaison
                     galeiþands Makidonais , ei faurbiudais sumaim ei anþarleiko ni laisjaina
                     ,</p>
               </div>
               <div type="v" n="4">
                  <p>niþ~þan atsaiƕaina spille jah gabaurþiwaurde andalausaize , þoei soknim
                     andstaldand mais þau timreinai gudis þizai wisandein in galaubeinai . niþ~þan
                     atsaiƕaina spille jah gabaurþiwaurde andilausaize , þoei soknim andstaldand
                     mais þau timreinai gudis þizai wisandein in galaubeinai .</p>
               </div>
               <div type="v" n="5">
                  <p>aþþan andeis ist anabusnais friaþwa us hrainjamma hairtin jah miþwissein
                     godai jah galaubeinai unhindarweisai , aþþan andeis ist anabusnais friaþwa us
                     hrainjamma hairtin jah miþwissein godai jah galaubeinai unhindarweisai
                     ,</p>
               </div>
               <div type="v" n="6">
                  <p>af þaimei sumai afairzidai uswandidedun du lausawaurdein , af þaimei sumai
                     afairzidai uswandidedun du lausawaurdein ,</p>
               </div>
               <div type="v" n="7">
                  <p>wiljandans wisan witodalaisarjos , nih fraþjandans nih ƕa rodjand nih bi ƕa
                     stiurjand . wiljandans wisan witodalaisarjos , ni fraþjandans ni ƕa rodjand nih
                     bi ƕa stiurjand .</p>
               </div>
               <div type="v" n="8">
                  <p>aþþan witum þatei goþ ist witoþ , jabai ƕas is witoda brukeiþ , aþþan wituþ
                     þatei god ist witoþ , jabai ƕas is witodeigo brukeiþ ,</p>
               </div>
               <div type="v" n="9">
                  <p>witands þatei garaihtamma nist witoþ satiþ , ak witodalausaim jah untalaim
                     jah unsibjaim jah frawaurhtaim jah unairknaim jah usweihaim , attans
                     bliggwandam jah aiþeins witands þatei garaihtamma witoþ nist satiþ , ak
                     witodalausaim jah untalaim jah unsibjaim jah frawaurhtaim jah unairknaim jah
                     usweihaim , attans bliggwandam jah aiþeins bliggwandam , mannans maurþrjandam
                     ,</p>
               </div>
               <div type="v" n="10">
                  <p>horam , mannans gaþiwandam , liugnjam , ufarswaram , jah jabai ƕa aljis
                     þizai hailon laiseinai andstandiþ ,</p>
               </div>
               <div type="v" n="11">
                  <p>sei ist bi aiwaggeli wulþaus þis audagins gudis þatei gatrauaiþ ist mis
                     .</p>
               </div>
               <div type="v" n="12">
                  <p>jah awiliudo þamma inswinþjandin mik Xristau Iesu fraujin unsaramma , unte
                     triggwana mik rahnida , gasatjands in andbahtja ,</p>
               </div>
               <div type="v" n="13">
                  <p>ikei faura was wajamerjands jah wraks jah ufbrikands , akei gaarmaiþs was ,
                     unte unwitands gatawida in ungalaubeinai .</p>
               </div>
               <div type="v" n="14">
                  <p>iþ ufarassiþ warþ ansts fraujins miþ galaubeinai jah friaþwai þizai in
                     Xristau Iesu .</p>
               </div>
               <div type="v" n="15">
                  <p>triggw þata waurd jah allaizos andanumtais wairþ , þatei Xristus Iesus qam
                     in þamma fairƕau frawaurhtans nasjan , þizeei frumists im ik .</p>
               </div>
               <div type="v" n="16">
                  <p>akei duþþe gaarmaiþs warþ , ei in mis frumistamma ataugidedi Xristaus Iesus
                     alla usbeisnein du frisahtai þaim ize anawairþai wesun du galaubjan imma du
                     libainai aiweinon .</p>
               </div>
               <div type="v" n="17">
                  <p>aþþan þiudana aiwe , unriurjamma , ungasaiƕanamma , ainamma , frodamma guda
                     sweriþa jah wulþus in aldins aiwe . amen .</p>
               </div>
               <div type="v" n="18">
                  <p>faura faursniwandam ana þuk praufetjam , ei driugais in þaim þata godo
                     drauhtiwitoþ , þo anabusn anafilha þus , barnilo Teimauþaiu , bi þaim faura
                     faursniwandam ana þuk praufetjam , ei driugais in þaim þata godo drauhtiwitoþ
                     ,</p>
               </div>
               <div type="v" n="19">
                  <p>habands galaubein jah goda miþwissein , þizaiei sumai afskiubandans bi
                     galaubein naqadai waurþun , habands galaubein jah goda miþwissein , þizaiei
                     sumai afskiubandans bi galaubein naqadai waurþun ,</p>
               </div>
               <div type="v" n="20">
                  <p>þizeei ist Hwmainaius jah Alaiksandrus , þanzei anafalh Satanin , ei
                     gatalzjaindau jah ni wajamerjan . þizeei ist Hwmainaius jah Alaiksandrus ,
                     þanzei anafalh Satanin , ei gatalzjaindau ni wajamerjan .</p>
               </div>
            </div>
            <div type="ch" n="2">
               <div type="v" n="1">
                  <p>Bidja nu frumist allis taujan bidos , aihtronins , liteinins , awiliuda
                     fram allaim mannam , Bidja nu frumist allis taujan bidos , aihtronins ,
                     liteinins , awiliuda fram allaim mannam ,</p>
               </div>
               <div type="v" n="2">
                  <p>fram þiudanam jah fram allaim þaim in ufarassau wisandam , ei slawandein
                     jas~sutja ald bauaima in allai gagudein jag~gariudja . fram þiudanam jah fram
                     allaim þaim in ufarassau wisandam , ei slawandein jah sutja ald bauaima in
                     allai gagudein jah gariudja .</p>
               </div>
               <div type="v" n="3">
                  <p>þatuþ~þan ist god jah andanem in andwairþja nasjandis unsaris gudis ,
                     þatuþ~þan ist god jah andanem in andwairþja nasjandis unsaris gudis ,</p>
               </div>
               <div type="v" n="4">
                  <p>saei allans mans wili ganisan jah in ufkunþja sunjos qiman . saei allans
                     mans gawili ganisan jah in ufkunþja sunjos qiman .</p>
               </div>
               <div type="v" n="5">
                  <p>ains allis guþ , ains jah midumonds gudis jah manne , manna Xristus Iesus ,
                     ains allis guþ , ains jah midumonds gudis jah manne , manna Xristus Iesus
                     ,</p>
               </div>
               <div type="v" n="6">
                  <p>sa gibands sik silban andabauht faur allans , þizei weitwodein melam
                     swesaim , sa gibands sik silban andabauht faur allans , weitwodein melam
                     swesaim ,</p>
               </div>
               <div type="v" n="7">
                  <p>du þammei gasatiþs im ik merjands jah apaustaulus , sunja qiþa in Xristau ,
                     ni liuga , laisareis þiudo in galaubeinai jas~sunjai . du þammei gasatiþs im ik
                     merjands jah apaustaulus , sunja qiþa in Xristau , ni liuga , laisareis þiudo
                     in galaubeinai jah sunjai .</p>
               </div>
               <div type="v" n="8">
                  <p>wiljau nu wairans bidjan in allaim stadim , ushafjandans swiknos handuns
                     inuh þwairhein jah tweiflein . wiljau nu wairans bidjan in allaim stadim ,
                     ushafjandans swiknos handuns inuh þwairhein jah tweiflein .</p>
               </div>
               <div type="v" n="9">
                  <p>samaleiko jah qinons in gafeteinai hrainjai miþ gariud_n jah inahein
                     fetjandeins sik , ni in flahtom aiþþau gulþa aiþþau marikreitum aiþþau wastjom
                     galaubaim , samaleiko jah qinons in gafeteinai hrainjai miþ gariudein jah
                     inahein fetjandeins sik , ni in flahtom aiþþau gulþa aiþþau marikreitum aiþþau
                     wastjom galaubaim ,</p>
               </div>
               <div type="v" n="10">
                  <p>ak þatei gadob ist qinom gahaitandeim guþ blotan þairh waurstwa goda . ak
                     þatei gadob ist qinom gahaitandeim guþ blotan þairh waurstwa goda .</p>
               </div>
               <div type="v" n="11">
                  <p>qino in hauniþai galaisjai sik in allai ufhauseinai ; qino in hauniþai
                     galaisjai sik in allai ufhauseinai ;</p>
               </div>
               <div type="v" n="12">
                  <p>iþ galaisjan qinon ni uslaubja , nih fraujinon faura waira , ak wisan in
                     þahainai . iþ galaisjan qinon ni uslaubja , ni fraujinon faura waira , ak wisan
                     in þahainai .</p>
               </div>
               <div type="v" n="13">
                  <p>Adam auk fruma gadigans warþ , þaþroh Aiwwa ; Adam auk fruma gadigands warþ
                     , þaþroh Aiwwa ;</p>
               </div>
               <div type="v" n="14">
                  <p>jah Adam ni warþ uslutoþs , iþ qino uslutoda in missadedai warþ . jah Adam
                     ni warþ uslutoþs , iþ qino uslutoda in missadedai warþ .</p>
               </div>
               <div type="v" n="15">
                  <p>iþ ganisiþ þairh barne gabaurþ , jabai gastandand in galaubeinai jah
                     frijaþwai jah weihiþai miþ gafraþjein . iþ ganisiþ þairh barne gabaurþ , jabai
                     gastandand in galaubeinai jah friaþwai jah weihiþai miþ gafraþjein .</p>
               </div>
            </div>
            <div type="ch" n="3">
               <div type="v" n="1">
                  <p>Triggw þata waurd : jabai ƕas aipiskaupeins gairneiþ , godis waurstwis
                     gairneiþ . Triggw þata waurd : jabai ƕas aipiskaupeins gairneiþ , godis
                     waurstwis gairneiþ .</p>
               </div>
               <div type="v" n="2">
                  <p>skal nu aipiskaupus ungafairinonds wisan , ainaizos qenais aba , andaþahts
                     , gariuds , froþs , gafaurs , gastigods , laiseigs , skal nu aipiskaupus
                     ungafairinonds wisan , ainaizos qenais aba , andaþahts , gariuds , froþs ,
                     gafaurs , gastigods , laiseigs ,</p>
               </div>
               <div type="v" n="3">
                  <p>ni wein_s , nis~slahuls , ak sutis , qairrus , ni sakuls , ni faihufriks ,
                     nih weinnas , ni slahals , ak sutis , airknis , ni sakuls , ni faihufriks
                     ,</p>
               </div>
               <div type="v" n="4">
                  <p>seinamma garda waila fauragaggands , barna habands ufhausjanjandona miþ
                     allai anawiljein . seinamma garda waila fauragaggands , barna habands
                     ufhausjandona</p>
               </div>
               <div type="v" n="5">
                  <p>iþ jabai ƕas seinamma garda fauragaggan ni mag , ƕaiwa aikklesjon gudis
                     gakaroþ ?</p>
               </div>
               <div type="v" n="6">
                  <p>nih niujasatidana , ibai aufto ufarhauhiþs in stauai atdriusai unhulþins
                     .</p>
               </div>
               <div type="v" n="7">
                  <p>skal auk is weitwodiþa goda haban fram þaim uta , ei ni atdriusai in idweit
                     jah hlamma unhulþins .</p>
               </div>
               <div type="v" n="8">
                  <p>jah swa diakaununs gariudans , nih faihufrikans , ni weina filu haftjandans
                     , nih aglaitgastaldans ,</p>
               </div>
               <div type="v" n="9">
                  <p>habandans runa galaubeinais in hrainjai gahugdai .</p>
               </div>
               <div type="v" n="10">
                  <p>jaþ~þai þan gakiusaindau frumist jas~swa andbahtjaina ungafairinodai
                     wisandans .</p>
               </div>
               <div type="v" n="11">
                  <p>qinons samaleiko gariudos , ni diabulos , gafaurjos , triggwos in allamma
                     .</p>
               </div>
               <div type="v" n="12">
                  <p>diakaunjus sijaina ainaizos qenais abans , barnam waila fauragaggandans jah
                     seinaim gardim .</p>
               </div>
               <div type="v" n="13">
                  <p>þai auk waila andbahtjandans grid goda sis fairwaurkjand jah managa balþein
                     in galaubeinai þizai in Xristau Iesu .</p>
               </div>
               <div type="v" n="14">
                  <p>þata þus melja , wenjands qiman at þus sprauto ;</p>
               </div>
               <div type="v" n="15">
                  <p>aþþan jabai sainjau , ei witeis ƕaiwa skuld ist in garda gudis usmitan ,
                     saei ist aikklesjo gudis libandins , sauls jah tulgiþa sunjos .</p>
               </div>
               <div type="v" n="16">
                  <p>jah unsahtaba mikils ist gagudeins runa saei gabairhtiþs warþ in leika ,
                     garaihts gadomiþs warþ in ahmin , ataugids warþ þaim aggilum , merids warþ in
                     þiudom , galaubiþs warþ in fairƕau , andnumans warþ in wulþau .</p>
               </div>
            </div>
            <div type="ch" n="4">
               <div type="v" n="1">
                  <p>Aþþan ahma swikunþaba qiþiþ þatei in spedistaim dagam afstandand sumai
                     galaubeinai atsaiƕandans ahmane airziþos jah laiseino unhulþono , Aþþan ahma
                     swikunþaba qiþiþ þatei in spidistaim dagam afstandand sumai galaubeinai
                     atsaiƕandans ahmane airziþos jah laiseino unhulþono ,</p>
               </div>
               <div type="v" n="2">
                  <p>in liutein liugnawaurde jah gatandida habandane swesa miþwissein , in
                     liutein liugnawaurde jah gatandida habandane swesa miþwissein ,</p>
               </div>
               <div type="v" n="3">
                  <p>warjandane liugos , gaþarban mate , þanzei guþ gaskop du andniman miþ
                     awiliudam galaubjandam jah ufkunnandam sunja . warjandane liugos , gaþarban
                     mate , þanzei guþ gaskop du andniman miþ awiliudam galaubjandam jah ufkunnandam
                     sunja .</p>
               </div>
               <div type="v" n="4">
                  <p>unte all gaskaftais gudis goþ jah ni waiht du uswaurpai miþ awiliudam
                     andnuman ; unte all gaskaftais gudis goþ jah ni waiht du uswaurpai miþ
                     awiliudam andnuman ;</p>
               </div>
               <div type="v" n="5">
                  <p>gaweihada auk þairh waurd gudis jah bida . gaweihada auk þairh waurd gudis
                     jah bida .</p>
               </div>
               <div type="v" n="6">
                  <p>þata insakands broþrum goþs wairþis andbahts Xristaus Iesuis , alands
                     waurdam galaubeinais jah godaizos laiseinais þoei galaistides . þata insakands
                     broþrum goþs wairþis andbahts Xristaus Iesuis , alands waurdam galaubeinais jah
                     godaizos laiseinais þoei galaistides .</p>
               </div>
               <div type="v" n="7">
                  <p>iþ þo usweihona swe usalþanaizo spilla biwandei , iþ þroþei þuk silban du
                     gagudein . iþ þo usweihona swe usalþanaizo spilla biwandei , þroþei þuk silban
                     du gagudein .</p>
               </div>
               <div type="v" n="8">
                  <p>aþþan leikeina usþroþeins du fawamma ist bruks , iþ gagudei du allamma ist
                     bruks , gahaita habandei libainais þizos nu jah þizos anawairþons . aþþan
                     leikeina usþroþeins du fawamma ist bruks , iþ gagudein du allamma ist bruks ,
                     gahaita habandei libainais þizos nu jah þizos anawairþons .</p>
               </div>
               <div type="v" n="9">
                  <p>triggw þata waurd jah allaizos andanumtais wairþ .</p>
               </div>
               <div type="v" n="10">
                  <p>duþþe allis arbaidjam jah idweitjanda , unte wenidedum du guda libandin ,
                     saei ist nasjands allaize manne , þishun galaubjandane .</p>
               </div>
               <div type="v" n="11">
                  <p>anabiud þata jah laisei .</p>
               </div>
               <div type="v" n="12">
                  <p>ni manna þeinai jundai frakunni , ak frisahts sijais þaim galaubjandam in
                     waurda , in usmeta , in friaþwai , in galaubeinai , in swikniþai .</p>
               </div>
               <div type="v" n="13">
                  <p>unte qima , gaumei saggwa boko , gaþlaihtai , laiseinai .</p>
               </div>
               <div type="v" n="14">
                  <p>ni sijais unkarja þizos in þus anstais , sei gibana warþ þus þairh
                     praufetjans afar analageinai handiwe praizbwtaireins .</p>
               </div>
               <div type="v" n="15">
                  <p>þo sido þus , inuþ~þaim sijais , ei þatei þeihais þu , swikunþ sijai allaim
                     .</p>
               </div>
               <div type="v" n="16">
                  <p>atsaiƕ du þus silbin jah du laiseinai usdaudo , þairhwis in þaim ; þatuh
                     auk taujands jah þuk silban ganasjis jah hausjandans þus .</p>
               </div>
            </div>
            <div type="ch" n="5">
               <div type="v" n="1">
                  <p>Seneigana ni andbeitais , ak gaþlaih swe attin , juggans swe broþruns
                     ;</p>
               </div>
               <div type="v" n="2">
                  <p>sineigos swe aiþeins , juggos swe swistruns in allai swiknein .</p>
               </div>
               <div type="v" n="3">
                  <p>widuwons swerai , þozei bi sunjai sijaina widuwons .</p>
               </div>
               <div type="v" n="4">
                  <p>galaisjaina sik faurþis swesana gard barusnjan jah andalauni usgiban
                     fadreinam ; þata auk ist andanem in andwairþja gudis . iþ jabai ƕo widuwono
                     barna aiþþau barne barna habai , galaisjaina sik faurþis swesana gard barusnjan
                     jah andalauni usgiban fadreinam ; þata auk ist god jah andanem in andwairþja
                     gudis .</p>
               </div>
               <div type="v" n="5">
                  <p>aþþan soei bi sunjai widuwo ist jah ainakla , wenida du guda jah þairhwisiþ
                     in bidom nahtam jah dagam . aþþan soei bi sunjai widuwo ist jah ainakla ,
                     wenida du guda jah þairhwisiþ in bidom nahtam jah dagam .</p>
               </div>
               <div type="v" n="6">
                  <p>iþ so wizondei in azetjam jah libandei dauþa ist . iþ so wizondei in
                     azetjam jah libandei dauþa ist .</p>
               </div>
               <div type="v" n="7">
                  <p>jah þata anabiud ei ungafairinodos sijaina . jah þata anabiud ei
                     ungafairinodos sijaina .</p>
               </div>
               <div type="v" n="8">
                  <p>aþþan jabai ƕas swesaim þishun ingardjam ni gaþlaihiþ , galaubein inwidiþ
                     jah ist ungalaubjandin wairsiza . aþþan jabai ƕas swesaim þishun ingardjam ni
                     gaþlaihiþ , galaubein inwidiþ jah ist ungalaubjandin wairsiza .</p>
               </div>
               <div type="v" n="9">
                  <p>widuwo gawaljaidau ni mins saihs tigum jere , sei wesi ainis abins qens ,
                     widuwo gawaljaidau ni mins saihs tigum jere , sei wesi ainis abins qens
                     ,</p>
               </div>
               <div type="v" n="10">
                  <p>in waurstwam godaim weitwodiþa habandei , jah barna fodidedi , jah gastins
                     andnemi , jah weihaim fotuns þwohi , jah aglons winnandam andbahtidedi , jah
                     allamma waurstwe godaize afarlaistidedi . in waurstwam godaim weitwodiþa
                     habandei , jau barna fodidedi , jau gastins andnemi , jau weihaim fotuns þwohi
                     , jau aglons winnandam andbahtidedi , jau allamma</p>
               </div>
               <div type="v" n="11">
                  <p>iþ juggos widuwons biwandei ; þan auk gairnidedeina wiþra Xristu , liugan
                     wileina ,</p>
               </div>
               <div type="v" n="12">
                  <p>habandeins staua , unte frumein galaubein wana gatawidedun .</p>
               </div>
               <div type="v" n="13">
                  <p>aþþan samana jah unwaurstwons laisjand sik þairhgaggan gardins , aþþan ni
                     þatain unwaurstwons , ak jah unfaurjos jah fairweitjandeins , rodjandeins þoei
                     ni skulda sind .</p>
               </div>
               <div type="v" n="14">
                  <p>wiljau nu juggos liugan , barna bairan , garda waldan</p>
               </div>
               <div type="v" n="16">
                  <p>widuwons , andbahtjai im , jah ni kaurjaidau aikklesjo , ei þaim bi
                     sunjai</p>
               </div>
               <div type="v" n="17">
                  <p>in waurda jah in laiseinai .</p>
               </div>
               <div type="v" n="18">
                  <p>qaþ auk gameleins : auhsau þriskandin munþ ni faurwaipjais ; jah : wairþs
                     sa waurstwa mizdons is .</p>
               </div>
               <div type="v" n="19">
                  <p>bi praizbwtairein wroh ni andnimais , niba in andwairþja twaddje aiþþau
                     þrije weitwode .</p>
               </div>
               <div type="v" n="20">
                  <p>iþ þans frawaurhtans in andwairþja allaize gasak , ei jah þai anþarai agis
                     habaina .</p>
               </div>
               <div type="v" n="21">
                  <p>weitwodja in andwairþja gudis jah fraujins unsaris Iesuis Xristaus jah þize
                     gawalidane aggile , ei þata fastais inu faurdomein , ni waiht taujands bi
                     wiljahalþein . wiljahalþein .</p>
               </div>
               <div type="v" n="22">
                  <p>handuns sprauto ni mannhun lagjais , ni gamainja siais frawaurhtim
                     framaþjaim ; þuk silban swiknana fastais . handuns sprauto ni mannhun lagjais ,
                     ni gamainja sijais frawaurhtim framaþjaim ; þuk silban swiknana fastais
                     .</p>
               </div>
               <div type="v" n="23">
                  <p>ju ni drigkais þanamais wato , ak weinis leitil brukjais in qiþaus þeinis
                     jah þizo ufta sauhte þeinaizo . ju ni drigkais þanamais wato , ak weinis leitil
                     brukjais in qiþaus þeinis jah þizo ufta sauhte þeinaizo .</p>
               </div>
               <div type="v" n="24">
                  <p>sumaize manne frawaurhteis swikunþos sind faurbisniwandeins du stauai ;
                     sumaizeh þan jah afargaggand . sumaize manne frawaurhteis swikunþos sind
                     faurbisniwandeins du stauai ; sumaize þan jah afargaggand .</p>
               </div>
               <div type="v" n="25">
                  <p>samaleiko þan jah waurstwa goda swikunþa sind , jah þoei aljaleikos sik
                     habandona filhan ni mahta sind . samaleiko þan jah waurstwa goda swikunþa sind
                     , jah þoei aljaleikos sik habandona filhan ni mahta sind .</p>
               </div>
            </div>
            <div type="ch" n="6">
               <div type="v" n="1">
                  <p>Swa managai swe sijaina uf jukuzjai skalkans , seinans fraujans allaizos
                     sweriþos wairþans rahnjaina , ei namo fraujins jah laiseins ni wajamerjaidau .
                     Swa managai swe sijaina uf jukuzjai skalkans , seinans fraujans allaizos
                     sweriþos wairþans rahnjaina , ei namo fraujins jah laiseins ni wajamerjaidau
                     .</p>
               </div>
               <div type="v" n="2">
                  <p>aþþan þaiei galaubjandans haband fraujans , ni frakunneina , unte broþrjus
                     sind , ak mais skalkinona , unte galaubjandans sind jah liubai , þaiei
                     wailadedais gadailans sind . þata laisei jah gaþlaih . aþþan þaiei
                     galaubjandans haband fraujans , ni frakunneina , unte broþrjus sind , ak mais
                     skalkinona , unte galaubjandans sind jah liubai , þaiei wailadedais gadailans
                     sind . þata laisei jah gaþlaih .</p>
               </div>
               <div type="v" n="3">
                  <p>jabai ƕas aljaleikos laisjai jan~ni atgaggiþ du hailaim waurdam þaim
                     fraujins unsaris Iesuis Xristaus jah þizai bi gagudein laiseinai , jabai ƕas
                     aljaleiko laisjai jah ni atgaggai du hailaim waurdam þaim fraujins unsaris
                     Iesuis Xristaus jah þizai bi gagudein laiseinai ,</p>
               </div>
               <div type="v" n="4">
                  <p>iþ hauhþuhts , ni waiht witands , ak siukands bi soknins jah waurdajiukos ,
                     us þaimei wairþand neiþa , maurþra haifsteis , anaqisseis , anamindeis ubilos ,
                     iþ hauhþuhts , ni waiht witands , ak siukands bi soknins jah waurdajiukos , us
                     þaimei wairþand neiþa , maurþra , haifsteis , anaqisseis , anamindeis ubilos
                     ,</p>
               </div>
               <div type="v" n="5">
                  <p>usbalþeins frawardidaize manne ahin , at þaimei gatarniþ ist sunja ,
                     hugjandane faihugawaurki wisan gagudein ; afstand af þaim swaleikaim .
                     usbalþeins frawardidaize manne ahin , at þaimei gatarniþ ist sunja , hugjandane
                     faihugawaurki wisan gagudein .</p>
               </div>
               <div type="v" n="6">
                  <p>aþþan ist gawaurki mikil gagudei miþ ganauhin . aþþan ist gawaurki mikil
                     gagudei miþ ganauhin .</p>
               </div>
               <div type="v" n="7">
                  <p>ni waiht auk brahtedum in þamma fairƕau ; bi sunjai þatei ni usbairan ƕa
                     magum . ni waiht auk brahtedum in þamma fairƕau ; bi sunjai þatei ni usbairan
                     ƕa magum .</p>
               </div>
               <div type="v" n="8">
                  <p>aþþan habandans usfodein jah gaskadwein þaimuh ganohidai sijaima . aþþan
                     habandans usfodein jah gaskadwein þaimuh ganohidai sijaima .</p>
               </div>
               <div type="v" n="9">
                  <p>aþþan þaiei wileina gabigai wairþan atdriusand in fraistubnja jah hlamma
                     unhulþins jah lustuns managans unnutjans jah skaþulans , þaiei saggqjand mans
                     in frawardein jah fralust . aþþan þaiei wileina gabigai wairþan atdriusand in
                     fraistubnja jah hlamma unhulþins jah lustuns managans unnutjans jah skaþulans ,
                     þaiei saggqjand mans in frawardein jah fralust .</p>
               </div>
               <div type="v" n="10">
                  <p>waurts allaize ubilaize ist faihugeiro , þizozei sumai gairnjandans
                     afairzidai waurþun af galaubeinai jas~sik silbans gaþiwaidedun sairam managaim
                     . waurts allaize ubilaize ist faihugei_o , þizozei sumai gairnjandans
                     afairzidai waurþun af galaubeinai jah sik silbans gaþiwaidedun sairam managaim
                     .</p>
               </div>
               <div type="v" n="11">
                  <p>iþ þu , jai manna gudis , þata þliuhais , iþ laistjais garaihtein ,
                     gagudein , galaubein , frijaþwa , þulain , qairrein . iþ þu , jai manna gudis ,
                     þata þliuhais , iþ laistjais garaihtein , gagudein , galaubein , friaþwa ,
                     þulain , qairrein .</p>
               </div>
               <div type="v" n="12">
                  <p>haifstei þo godon haifst galaubeinais , undgreip libain aiweinon du þizaiei
                     laþoþs is jah andhaihaist þamma godin andahaita in andwairþja weitwode .
                     haifstei þo godon haifst galaubeinais , undgreip libain aiweinon du þizaiei
                     laþoþs is jah andhaihaist þamma godin andahaita in andwairþja managaize
                     weitwode .</p>
               </div>
               <div type="v" n="13">
                  <p>_biuda andwairþja gudis gaqiu_ Iesuis uf Paunteau _tau þa_ _do _hait ,
                     anabiuda in andwairþja gudis þis gaqiujandins alla jah Xristaus Iesuis þis
                     weitwodjandins uf Paunteau Peilatau þata godo andahait ,</p>
               </div>
               <div type="v" n="14">
                  <p>_gafair_ fastan þuk þo anabusn unwamma , ungafairinoda und qum fraujins
                     unsaris Iesuis Xristaus ,</p>
               </div>
               <div type="v" n="15">
                  <p>þanei in melam swesaim taikneiþ sa audaga jah ains mahteiga jah þiudans
                     þiudanondane jah frauja fraujinondane ,</p>
               </div>
               <div type="v" n="16">
                  <p>saei ains aih undiwanein jah liuhaþ bauiþ unatgaht , þanei saƕ manne ni
                     ainshun nih saiƕan mag</p>
               </div>
            </div>
         </div>
         <div type="bk" n="2Tim">


            <div type="ch" n="1">
               <div type="v" n="1">
                  <p>Pawlus , apaustaulus Iesuis Xristaus þairh wiljan gudis bi gahaitam
                     libainais sei ist in Xristau Iesu</p>
               </div>
               <div type="v" n="2">
                  <p>Teimauþaiau , liubin barna , ansts , armaio , gawairþi fram guda attin jah
                     Xristau Iesu fraujin unsaramma .</p>
               </div>
               <div type="v" n="3">
                  <p>awiliudo guda meinamma , þammei skalkino fram fadreinam in hrainjai
                     gahugdai , ƕaiwa unsweibando haba bi þuk gaminþi in bidom meinaim naht jah daga
                     ,</p>
               </div>
               <div type="v" n="4">
                  <p>gairnjands þuk gasaiƕan , gamunands tagre þeinaize , ei fahedais usfullnau
                     ,</p>
               </div>
               <div type="v" n="5">
                  <p>gamaudein andnimands þizos sei ist in þus unliutons galaubeinais sei
                     bauaida faurþis in awon þeinai Lauidjai jah aiþein þeinai Aiwneikai ,
                     gaþ~þan~traua þatei jah in þus . gaþ~þan~traua þatei jah in þus .</p>
               </div>
               <div type="v" n="6">
                  <p>in þizozei waihtais gamaudja þuk anaqiujan anst gudis , sei ist in þus
                     þairh analagein handiwe meinaizo . in þizozei waihtais gamaudja þuk anaqiujan
                     anst gudis , sei ist in þus þairh analagein handiwe meinaizo .</p>
               </div>
               <div type="v" n="7">
                  <p>unte ni gaf unsis guþ ahman faurhteins , ak mahtais jah frijaþwos jah
                     inaheins . unte ni gaf unsis guþ ahman faurhteins , ak mahtais jah friaþwos jah
                     inaheins .</p>
               </div>
               <div type="v" n="8">
                  <p>ni nunu skamai þuk weitwodiþos fraujins unsaris Iesuis nih meina , bandjins
                     is , ak miþarbaidei aiwaggeljon bi mahtai gudis , ni nunu skamai þuk
                     weitwodiþos fraujins unsaris Iesuis nih meina , bandjins is , ak miþarbaidei
                     aiwaggeljon bi mahtai gudis ,</p>
               </div>
               <div type="v" n="9">
                  <p>þis nasjandins uns jah laþondins uns laþonai weihai , ni bi waurstwam
                     unsaraim , ak bi seinai leikainai jah anstai sei gibana ist unsis in Xristau
                     Iesu faur mela aiweina , þis nasjandins uns jah laþondins laþonai weihai , ni
                     bi waurstwam unsaraim , ak bi seinai leikainai jah anstai sei gibana ist unsis
                     in Xristau Iesu faur mela aiweina ,</p>
               </div>
               <div type="v" n="10">
                  <p>iþ gaswikunþida nu þairh gabairhtein nasjandis unsaris Iesuis Xristaus
                     gatairandins raihtis dauþau , iþ galiuhtjandins libain jah unriurein þairh
                     aiwaggeljon , iþ gaswikunþida nu þairh gabairhtein nasjandis unsaris Iesuis
                     Xristaus , gatairandins raihtis dauþau , iþ galiuhtjandins libain jah unriurein
                     þairh aiwaggeljon ,</p>
               </div>
               <div type="v" n="11">
                  <p>in þoei gasatiþs im ik merjands jah apaustaulus jah laisareis þiudo , in
                     þoei gasatiþs im ik merjands jah apaustaulus jah laisareis þiudo ,</p>
               </div>
               <div type="v" n="12">
                  <p>in þizozei fairinos jah þata winna ; akei nih skama mik , unte wait ƕamma
                     galaubida , jah gatraua þammei mahteigs ist þata anafilh mein fastan in jainana
                     dag . in þizozei fairinos jah þata winna ; akei nih skama mik , unte wait ƕamma
                     galaubida , jah gatraua þammei mahteigs ist þata anafilh mein fastan in jainana
                     dag .</p>
               </div>
               <div type="v" n="13">
                  <p>frisaht habands hailaize waurde , þoei at mis hausides in galaubeinai jah
                     frijaþwai in Xristau Iesu , frisaht habands hailaize waurde , þoei at mis
                     hausides in galaubeinai jah friaþwai in Xristau Iesu ,</p>
               </div>
               <div type="v" n="14">
                  <p>þata godo anafilh fastai þairh ahman weihana saei bauiþ in uns . þata godo
                     anafilh fastai þairh ahman weihana saei bauiþ in uns .</p>
               </div>
               <div type="v" n="15">
                  <p>waist þatei afwandidedun sik af mis allai þaiei sind in Asiai , þizeei ist
                     Fwgailus jah Hairmaugaineis . waist þatei afwandidedun sik af mis allai þaiei
                     sind in Asiai , þizei ist Fwgailus jah Airmogaineis .</p>
               </div>
               <div type="v" n="16">
                  <p>gibai armaion frauja Auneiseifauraus garda , unte ufta mik anaþrafstida jah
                     naudibandjo meinaizo ni skamaida sik ; gibai armaion frauja Auneiseifauraus
                     garda , unte ufta mik anaþrafstida jah naudibandjo meinaizo ni skamaida sik
                     ;</p>
               </div>
               <div type="v" n="17">
                  <p>ak qimands in Rumai usdaudo sokida mik jah bigat . ak qimands in Rumai
                     usdaudo sokida mik jah bigat .</p>
               </div>
               <div type="v" n="18">
                  <p>gibai frauja imma bigitan armahairtein at fraujin in jainamma daga ; jah
                     ƕan filu mais in Aifaison andbahtida mis , waila þu kant . gibai frauja imma
                     bigitan armahairtein at fraujin in jainamma daga ; jah ƕan filu mais in
                     Aifaison andbahtida mis , waila þu kant .</p>
               </div>
            </div>
            <div type="ch" n="2">
               <div type="v" n="1">
                  <p>Þu nu , barn mein waliso , inswinþei þuk in anstai þizai in Xristau Iesu
                     ,</p>
               </div>
               <div type="v" n="2">
                  <p>jah þoei hausides at mis þairh managa weitwodja waurda gudis þo anafilh
                     triggwaim mannam , þaiei wairþai sijaina jah anþarans laisjan .</p>
               </div>
               <div type="v" n="3">
                  <p>þu nu arbaidei swe gods gadrauhts Xristaus Iesuis .</p>
               </div>
               <div type="v" n="4">
                  <p>ni ainshun drauhtinonds fraujin dugawindiþ sik gawaurkjam þizos aldais , ei
                     galeikai þammei drauhtinoþ .</p>
               </div>
               <div type="v" n="5">
                  <p>jah þan jabai haifsteiþ ƕas , ni weipada , niba witodeigo brikiþ .</p>
               </div>
               <div type="v" n="6">
                  <p>arbaidjands airþos waurstwja skal frumist akrane andniman .</p>
               </div>
               <div type="v" n="7">
                  <p>fraþei þatei qiþa ; gibiþ auk þus frauja fraþi us allaim .</p>
               </div>
               <div type="v" n="8">
                  <p>Gamuneis Xristu Iesu urrisanana us dauþaim us fraiwa Daweidis bi
                     aiwaggeljon meinai ,</p>
               </div>
               <div type="v" n="9">
                  <p>in þizaiei arbaidja und bandjos swe ubiltojis ; akei waurd gudis nist
                     gabundan .</p>
               </div>
               <div type="v" n="10">
                  <p>inuh þis all gaþula bi þans gawalidans , ei jah þai ganist gatilona , sei
                     ist in Xristau Iesu miþ wulþau aiweinamma .</p>
               </div>
               <div type="v" n="11">
                  <p>triggw þata waurd : jabai miþgadauþnodedum , jah miþlibam ;</p>
               </div>
               <div type="v" n="12">
                  <p>jabai gaþulam , jah miþþiudanom ; jabai afaikam , jah is afaikiþ uns
                     ;</p>
               </div>
               <div type="v" n="13">
                  <p>jabai ni galaubjam , jains triggws wisiþ ; afaikan sik silban ni mag
                     .</p>
               </div>
               <div type="v" n="14">
                  <p>þizei gamaudei , weitwodjands in andwairþja fraujins ; waurdam weihan du ni
                     waihtai daug , niba uswalteinai þaim hausjondam .</p>
               </div>
               <div type="v" n="15">
                  <p>usdaudei þuk silban gakusanana usgiban guda waurstwjan unaiwiskana ,
                     raihtaba raidjandan waurd sunjos .</p>
               </div>
               <div type="v" n="16">
                  <p>iþ þo dwalona usweihona lausawaurdja biwandei ; unte filu gaggand du
                     afgudein ,</p>
               </div>
               <div type="v" n="17">
                  <p>jah waurd ize swe gund wuliþ ; þizeei ist Wmainaius jah Filetus ,</p>
               </div>
               <div type="v" n="18">
                  <p>þaiei bi sunjai uswissai usmetun , qiþandans usstass ju waurþana , jah
                     galaubein sumaize uswaltidedun .</p>
               </div>
               <div type="v" n="19">
                  <p>aþþan tulgus grunduwaddjus gudis standiþ , habands sigljo þata : kunþa
                     frauja þans þaiei sind is , jah : afstandai af unselein ƕazuh saei namnjai namo
                     fraujins .</p>
               </div>
               <div type="v" n="20">
                  <p>aþþan in mikilamma garda ni sind þatainei kasa gulþeina jah silubreina , ak
                     jah triweina jah digana , jah suma du sweraim , sumuþ~þan du unsweraim
                     .</p>
               </div>
               <div type="v" n="21">
                  <p>du allamma waurstwe godaize gamanwiþ . aþþan jabai ƕas gahrainjai sik þizei
                     , wairþiþ kas du sweriþai , gaweihaiþ , bruk fraujin , du allamma waurstwe
                     godaize gamanwiþ .</p>
               </div>
               <div type="v" n="22">
                  <p>aþþan juggans lustuns þliuh ; iþ laistei garaihtein , galaubein , frijaþwa
                     , gawairþi miþ þaim bidai anahaitandam fraujan us hrainjamma hairtin . aþþan
                     juggans lustuns þliuh ; iþ laistei garaihtein , galaubein , friaþwa , gawairþi
                     miþ þaim bidai anahaitandam fraujan us hrainjamma hairtin .</p>
               </div>
               <div type="v" n="23">
                  <p>iþ þos dwalons jah untalons soknins biwandei , witands þatei gabairand
                     sakjons . iþ þos dwalons jah untalons soknins biwandei , witands þatei
                     gabairand sakjons .</p>
               </div>
               <div type="v" n="24">
                  <p>iþ skalks fraujins ni skal sakan , ak qairrus wisan wiþra allans , laiseigs
                     , usþulands , iþ skalks fraujins ni skal sakan , ak qairrus wisan wiþra allans
                     , laiseigs , usþulands ,</p>
               </div>
               <div type="v" n="25">
                  <p>in qairrein talzjands þans andstandandans , niu ƕan gibai im guþ idreiga du
                     ufkunþja sunjos , in qairrein talzjands þans andstandandans , niu ƕan gibai im
                     guþ idreiga du ufkunþja sunjos ,</p>
               </div>
               <div type="v" n="26">
                  <p>jah usskarjaindau us unhulþins wruggon , fram þammei gafahanai habanda afar
                     is wiljin . jah usskarjaindau us unhulþins wruggon , fram þammei gafahanai
                     tiuhanda afar is wiljin .</p>
               </div>
            </div>
            <div type="ch" n="3">
               <div type="v" n="1">
                  <p>Aþþan þata kunneis ei in spedistaim dagam atgaggand jera sleidja , Aþþan
                     þata kunneis ei in spedistaim dagam atgaggand jera sleidja ,</p>
               </div>
               <div type="v" n="2">
                  <p>jah wairþand mannans sik frijondans , faihugairnai , bihaitjans ,
                     hauhhairtai , wajamerjandans , fadreinam ungaƕairbai , launawargos , unairknans
                     , jah wairþand mannans sik friondans , faihugairnai , bihaitjans , hauhhairtai
                     , wajamerjandans , fadreinam ungaƕairbai , launawargos , unairknai ,</p>
               </div>
               <div type="v" n="3">
                  <p>unhunslagai , unmildjai , fairinondans , ungahabandans sik , unmanarigwai ,
                     unseljai , unhunslagai , unmildjai , fairinondans , ungahabandans sik ,
                     unmanariggwai , unseljai ,</p>
               </div>
               <div type="v" n="4">
                  <p>fralewjandans , untilamalskai , ufbaulidai , frijondans wiljan seinana mais
                     þau guþ , fralewjandans , untilamalskai , ufbaulidai , frijondans wiljan
                     seinana mais þau guþ ,</p>
               </div>
               <div type="v" n="5">
                  <p>habandans hiwi gagudeins , iþ maht izos inwidandans ; jaþ~þans afwandei .
                     habandans hiwi gagudeins , iþ maht izos inwidandans ; jah þans afwandei
                     .</p>
               </div>
               <div type="v" n="6">
                  <p>unte us þaim sind þaiei sliupand in gardins jah frahunþana tiuhand qineina
                     afhlaþana frawaurhtim , þoei tiuhanda du luslustum missaleikaim , unte us þaim
                     sind þaiei sliupand in gardins jah frahunþana tiuhand qineina afhlaþana
                     frawaurhtim , þoei tiuhanda lustum missaleikaim ,</p>
               </div>
               <div type="v" n="7">
                  <p>sinteino laisjandona sik jan~ni aiw ƕanhun in ufkunþja sunjos qiman
                     mahteiga . sinteino laisjandona sik jah ni aiw ƕanhun in ufkunþja sunjos qiman
                     mahteiga .</p>
               </div>
               <div type="v" n="8">
                  <p>aþþan þamma haidau ei Jannes jah Mamres andstoþun Moseza , swa jah þai
                     andstandand sunjai , mannans frawaurþanai ahin , uskusanai bi galaubein ; aþþan
                     þamma haidau ei Jannis jah Mambres andstoþun Moseza , swa jah þai andstandand
                     sunjai , mannans frawaurþanai ahin , uskusanai bi galaubein ;</p>
               </div>
               <div type="v" n="9">
                  <p>akei ni þeihand du filusnai , unte unwiti ize swikunþ wairþiþ allaim ,
                     swaswe jah jainaize was . akei ni þeihand du filusnai , unte unwiti ize swikunþ
                     wairþiþ allaim , swaswe jainaize was .</p>
               </div>
               <div type="v" n="10">
                  <p>iþ þu galaista is laiseinai meinai , usmeta , muna , sidau , galaubeinai ,
                     usbeisnai , frijaþwai , þulainai , iþ þu galaista is laiseinai meinai , usmeta
                     , muna , sidau , galaubeinai , usbeisnai , friaþwai , þulainai ,</p>
               </div>
               <div type="v" n="11">
                  <p>wrakjom , wunnim , ƕileika mis waurþun in Antiaukiai , in Eikaunion , in
                     Lwstrws , ƕileikos wrakjos usþulaida , jah us allaim mik galausida frauja .
                     wrakjom , wunnim , ƕileika mis waurþun in Antiaukiai , in Eikaunion , in
                     Lwstrws , ƕileikos wrakos usþulaida , jah us allaim mik galausida frauja
                     .</p>
               </div>
               <div type="v" n="12">
                  <p>jah þan allai þaiei wileina gagudaba liban in Xristau Iesu , wrakos winnand
                     . jah þan allai þaiei wileina gagudaba liban in Xristau Iesu , wrakos winnand
                     .</p>
               </div>
               <div type="v" n="13">
                  <p>iþ ubilai mannans jah liutai þeihand du wairsizin , airzjai jah airzjandans
                     . iþ ubilai mans jah liutai þeihand du wairsizin , airzjai jah airzjandans
                     .</p>
               </div>
               <div type="v" n="14">
                  <p>iþ þu framwairþis wisais in þaimei galaisides þuk jah gatrauaida sind þus ,
                     witands at ƕamma ganamt , iþ þu framwairþis wisais in þaimei galaisides þuk jah
                     gatrauaida sind þus , witands at ƕamma ganamt ,</p>
               </div>
               <div type="v" n="15">
                  <p>jah þatei us barniskja weihos bokos kunþes , þos mahteigons þuk usfratwjan
                     du ganistai þairh galaubein þo in Xristau Iesu . jah þatei us barniskja weihos
                     bokos kunþes , þos mahteigons þuk usfratwjan du ganistai þairh galaubein þo in
                     Xristau Iesu .</p>
               </div>
               <div type="v" n="16">
                  <p>alll boko gudiskaizos ahmateinais jah þaurftos du laiseinai , du gasahtai ,
                     du garaihteinai , du talzeinai in garaihtein , all boko gudiskaizos ahmateinais
                     jah þaurftos du laiseinai , du gasahtai , du garaihteinai , du talzeinai in
                     garaihtein ,</p>
               </div>
               <div type="v" n="17">
                  <p>ei ustauhans sijai manna gudis , du allamma waurstwe godaize gamanwiþs . ei
                     ustauhans sijai manna gudis , du allamma waurstwe godaize gamanwiþs .</p>
               </div>
            </div>
            <div type="ch" n="4">
               <div type="v" n="1">
                  <p>Weitwodja in andwairþja gudis jah fraujins Xristaus Iesuis , saei skal
                     stojan qiwans jah dauþans bi qum is jah þiudinassu is : Weitwodja in andwairþja
                     gudis jah fraujins Xristaus Iesuis , saei skal stojan qiwans jah dauþans bi qum
                     is jah þiudinassu is :</p>
               </div>
               <div type="v" n="2">
                  <p>merei waurd , instand uhteigo unuhteigo , gasak , gaþlaih , gaƕotei in
                     allai usbeisnai jah laiseinai . merei waurd , stand ohteigo unuhteigo , gasak ,
                     gaþlaih , gaƕotei in allai usbeisnai jah laiseinai .</p>
               </div>
               <div type="v" n="3">
                  <p>wairþiþ mel þan haila laisein ni usþuland , ak du seinaim lustum gadragand
                     sis laisarjans , suþjandans hausein ; wairþiþ mel þan haila laisein ni usþuland
                     , ak du seinaim lustum dragand sis laisarjans , suþjondans hausein ;</p>
               </div>
               <div type="v" n="4">
                  <p>aþþan af sunjai hausein afwandjand , iþ du spillam gawandjand sik . aþþan
                     af sunjai hausein afwandjand , iþ du spillam gawandjand sik .</p>
               </div>
               <div type="v" n="5">
                  <p>iþ þu andaþahts sijais in allaim , arbaidei , waurstw waurkei
                     aiwaggelistins , andbahti þein usfullei . iþ þu andaþahts sijais in allaim ,
                     arbaidei , waurstw waurkei aiwaggelistins , andbahti þein usfullei .</p>
               </div>
               <div type="v" n="6">
                  <p>aþþan ik ju hunsljada jah mel meinaizos diswissais atist . aþþan ik ju
                     hunsljada jah mel meinaizos diswissais atist .</p>
               </div>
               <div type="v" n="7">
                  <p>haifst þo godon haifstida , run ustauh , galaubein gafastaida ; haifst þo
                     godon haifstida , run ustauh , galaubein gafastaida ;</p>
               </div>
               <div type="v" n="8">
                  <p>þaþroh galagiþs ist mis waips garaihteins , þanei usgibiþ mis frauja in
                     jainamma daga , sa garaihta staua ; aþþan ni þatainei mis , ak jah allaim þaiei
                     frijond qum is . þaþro þan galagiþs ist mis waips garaihteins , þanei usgibiþ
                     mis frauja in jainamma daga , sa garaihta staua ; aþþan ni þatainei mis , ak
                     jah allaim þaiei frijond qum is .</p>
               </div>
               <div type="v" n="9">
                  <p>sniumei qiman at mis sprauto ; sniumei qiman at mis sprauto ;</p>
               </div>
               <div type="v" n="10">
                  <p>unte Demas mis bilaiþ , frijonds þo nu ald , jag~galaiþ du Þaissalauneikai
                     , Xreskus du Galatiai , Teitus du Dalmatiai . unte Demas mis bilaiþ , frijonds
                     þo nu ald , jah galaiþ du Þaissalauneikai , Krispus du Galatiai ,</p>
               </div>
               <div type="v" n="11">
                  <p>Lukas ist miþ mis ains . Marku andnimands brigg miþ þus silbin , unte ist
                     mis bruks du andbahtja . Lukas ist miþ mis ains . Marku andnimands brigg miþ
                     þus silbin , unte ist mis bruks du andbahtja .</p>
               </div>
               <div type="v" n="12">
                  <p>aþþan Twkeiku insandida in Aifaison .</p>
               </div>
               <div type="v" n="13">
                  <p>hakul þanei bilaiþ in Trauadai at Karpau qimands atbair jah bokos , þishun
                     maimbranans .</p>
               </div>
               <div type="v" n="14">
                  <p>Alaiaiksandrus aizasmiþa managa mis unþiuþa ustaiknida ; usgildiþ imma
                     frauja bi waurstwam is ;</p>
               </div>
               <div type="v" n="15">
                  <p>þammei jah þu witai , filu auk andstoþ unsaraim waurdam .</p>
               </div>
               <div type="v" n="16">
                  <p>in frumiston meinai sunjonai ni manna mis miþwas . ak allai mis biliþun ,
                     ni rahnjaidau im</p>
               </div>
            </div>
         </div>
         <div type="bk" n="Tit">


            <div type="ch" n="1">
               <div type="v" n="1">
                  <p>Pawlus , skalks gudis , iþ apaustaulus Iesuis Xristaus bi galaubeinai
                     gawalidaize gudis jah ufkunþja sunjos sei bi gagudein ist ,</p>
               </div>
               <div type="v" n="2">
                  <p>du wenai libainais aiweinons þoei gahaihait unliugands guþa faur mela
                     aiweina ,</p>
               </div>
               <div type="v" n="3">
                  <p>iþ ataugida mela swesamma waurd sein in mereinai , sei gatrauaida ist mis
                     bi anabusnai nasjandis unsaris gudis ,</p>
               </div>
               <div type="v" n="4">
                  <p>Teitau , walisin barna bi gamainjai galaubeinai , ansts jah gawairþi fram
                     guda attin jah Xristau Iesu nasjand unsaramma .</p>
               </div>
               <div type="v" n="5">
                  <p>in þizozei waihtais bilaiþ þus in Kretai , in þize ei wanata atgaraihtjais
                     jah gasatjais and baurgs praizbwtairein , swaswe ik þus garaidida ,</p>
               </div>
               <div type="v" n="6">
                  <p>jabai ƕas ist ungafairinonds , ainaizos qenais aba , barna habands
                     galaubeina , ni in usqissai usstiureins aiþþau ungaƕairba .</p>
               </div>
               <div type="v" n="7">
                  <p>skaluþ~þan aipiskaupus ungafairinoþs wisan , swe gudis fauragaggja , ni
                     hauhhairts , ni bihaitja , ni þwairhs , ni weinnas , ni slahals , ni
                     aglaitgastalds ;</p>
               </div>
               <div type="v" n="8">
                  <p>ak gastigods , bleiþs , andaþahts , garaihts , weihs , gaþaurbs ,</p>
               </div>
               <div type="v" n="9">
                  <p>waurdis triggws , ei mahteigs sijai jah gaþlaihan in laiseinai hailai
                     jaþ~þans andstandandans gasakan . andanemeigs bi laiseinai waurdis triggwis ,
                     ei mahteigs sijai jah gaþlaihan in laiseinai hailai jah þans andstandandans
                     gasakan .</p>
               </div>
               <div type="v" n="10">
                  <p>sind auk managai ungaƕairbai , lausaiwaurdai , lutondans , þishun þai us
                     bimaita , sind auk managai ungaƕairbai , lausawaurdai , lutondans ,
                     þishun</p>
               </div>
               <div type="v" n="11">
                  <p>þanzei skal gasakan , þaiei gardins allans uswaltjand laisjandans þatei ni
                     skuld ist , in faihugairneins .</p>
               </div>
               <div type="v" n="12">
                  <p>qaþ auk sums ize , swes ize praufetus : Kretes sinteino liugnjans , ubila
                     unbiarja , wambos latos .</p>
               </div>
               <div type="v" n="13">
                  <p>so ist weitwodei sunjeina . in þizozei fairinos gasak ins ƕassaba , ei
                     hailai sijaina in galaubeinai ,</p>
               </div>
               <div type="v" n="14">
                  <p>ni atsaiƕandans judaiwiskaize spilli jah anabusne manne afwandjandane sis
                     sunja .</p>
               </div>
               <div type="v" n="15">
                  <p>aþþan all hrain hrainjaim , iþ bisaulidaim jah ungalaubjandam ni waiht
                     hrain , ak bisaulida sind ize jah aha jah miþwissei .</p>
               </div>
               <div type="v" n="16">
                  <p>guþ andhaitand kunnan , iþ waurstwam inwidand , andasetjai wisandans jah
                     ungalaubjandans , jah du allamma waurstwe godaize uskusanai .</p>
               </div>
            </div>
            <div type="ch" n="2">
               <div type="v" n="1">
                  <p>Iþ þu rodei þatei gadof ist þizai hailon laiseinai</p>
               </div>
            </div>
         </div>
         <div type="bk" n="Phm">

            <div type="ch" n="1">
               <div type="v" n="11">
                  <p>iþ nu þus jah mis bruks , þanuh insandida ;</p>
               </div>
               <div type="v" n="12">
                  <p>iþ þu ina , þat~ist meinos brusts , andnim ;</p>
               </div>
               <div type="v" n="13">
                  <p>þanei ik wilda at mis gahaban , ei faur þuk mis andbahtidedi in bandjom
                     aiwaggeljons .</p>
               </div>
               <div type="v" n="14">
                  <p>iþ inu þein ragin ni waiht wilda taujan , ei ni swaswe bi nauþai þiuþ þeins
                     sijai , ak us lustum .</p>
               </div>
               <div type="v" n="15">
                  <p>aufto auk duþe afgaf sik du ƕeilai , ei aiweinana ina andnimais ,</p>
               </div>
               <div type="v" n="16">
                  <p>ju ni swaswe skalk , ak ufar skalk broþar liubana , ussindo mis , iþ ƕan
                     filu mais þus jah in leika jah in fraujin .</p>
               </div>
               <div type="v" n="17">
                  <p>jabai nu mik habais du gamana , andnim þana swe mik .</p>
               </div>
               <div type="v" n="18">
                  <p>iþ jabai ƕa gaskoþ þus aiþþau skula ist , þata mis rahnei .</p>
               </div>
               <div type="v" n="19">
                  <p>ik Pawlus gamelida meinai handau : ik usgiba ; ei ni qiþau þus þatei
                     jaþ~þuk silban mis skula is .</p>
               </div>
               <div type="v" n="20">
                  <p>jai , broþar , ik þeina niutau in fraujin ; anaþrafstei meinos brusts in
                     Xristau .</p>
               </div>
               <div type="v" n="21">
                  <p>gatrauands ufhauseinai þeinai gamelida þus , witands þatei jah ufar þatei
                     qiþa taujis .</p>
               </div>
               <div type="v" n="22">
                  <p>bijandzuþ~þan manwei mis saliþwos ; wenja auk ei þairh bidos izwaros
                     fragibaidau izwis .</p>
               </div>
               <div type="v" n="23">
                  <p>goleiþ þuk Aipafras , sa miþfrahunþana mis in Xristau Iesu</p>
               </div>
            </div>
         </div>
      </body>
   </text>
</TEI>
<?xml version="1.0" encoding="UTF-8"?>
<?xml-model href="../../TAN-2020/schemas/TAN-T.rnc" type="application/relax-ng-compact-syntax"?>
<?xml-model href="../../TAN-2020/schemas/TAN-T.sch" type="application/xml" schematypens="http://purl.oclc.org/dsdl/schematron"?>
<TAN-T xmlns="tag:textalign.net,2015:ns" TAN-version="2020" id="tag:kalvesmaki.com,2014:nt-syr-1905-BFBS">
   <head>
      <name>The Syriac New Testament, according to the British and Foreign Bible Society's Edition
         of 1905.</name>
      <master-location
         href="https://raw.githubusercontent.com/Arithmeticus/TAN-bible/master/nt.syr.bfbs-1905.xml"/>
      <license which="by-sa_4.0" licensor="kalvesmaki"/>
      <work which="New Testament"/>
      <vocabulary which="bible eng" accessed-when="2019-05-24"/>
      <vocabulary>
         <IRI>tag:kalvesmaki.com,2014:TAN-key:bible</IRI>
         <name>General vocabulary for the Bible project</name>
         <location href="TAN-voc/bible.tan-voc.xml" accessed-when="2017-12-02"/>
      </vocabulary>
      <source>
         <IRI>http://www.worldcat.org/oclc/7369275</IRI>
         <name>The New Testament in Syriac. London: British and Foreign Bible Society,
            1905-1920.</name>
      </source>
      <annotation>
         <IRI>tag:kalvesmaki.com,2015:tan-lm:syr:nt.syr.bfbs</IRI>
         <name>Lexico-morphological data for the Peshitta New Testament</name>
         <location href="TAN-A-lm/nt.syr.bfbs.ref.TAN-A-lm.xml"
            accessed-when="2020-07-15"/>
      </annotation>
      <annotation>
         <IRI>tag:kalvesmaki.com,2015:tan-lm:syr:nt.syr.bfbs:val</IRI>
         <name>Lexico-morphological data for the Peshitta New Testament</name>
         <location href="TAN-A-lm/nt.syr.bfbs.val.TAN-A-lm.xml"
            accessed-when="2020-07-15"/>
      </annotation>
      <see-also relationship="auxiliary">
         <IRI>tag:kalvesmaki.com,2014:auxiliary-RogerPearse</IRI>
         <name>Roger Pearse's Syriac Peshitta Resources page</name>
         <location href="http://www.tertullian.org/rpearse/RightToLeft_Syriac/resources.htm"
            accessed-when="2014-11-13"/>
      </see-also>
      <adjustments>
         <normalization>
            <IRI>tag:textalign.net,2015:normalization:nfc</IRI>
            <name>Unicode normalized</name>
         </normalization>
      </adjustments>
      <vocabulary-key>
         <div-type xml:id="bk" which="book"/>
         <div-type xml:id="ch" which="chapter"/>
         <div-type xml:id="v" which="verse (scripture)"/>
         <person xml:id="kalvesmaki" which="Joel Kalvesmaki"/>
      </vocabulary-key>
      <file-resp who="kalvesmaki"/>
      <resp who="kalvesmaki" roles="editor"/>
      <change when="2015-10-12" who="kalvesmaki">Adjusted for inclusions.</change>
      <change when="2015-08-08" who="kalvesmaki">Replaced all blank @n with values, so compact
         syntax can be used.</change>
      <change when="2014-11-13" who="kalvesmaki">Started file.</change>
      <to-do/>
   </head>
   <body xml:lang="syr">
<div type="bk" n="Mt">
<div type="ch" n="1">
<div type="title" n="title"> ܀ ܡܬܝ ܐܐ </div>
<div type="v" n="1">ܟ݁ܬ݂ܳܒ݂ܳܐ
ܕ݁ܺܝܠܺܝܕ݂ܽܘܬ݂ܶܗ
ܕ݁ܝܶܫܽܘܥ
ܡܫܺܝܚܳܐ ܒ݁ܪܶܗ
ܕ݁ܕ݂ܰܘܺܝܕ݂
ܒ݁ܪܶܗ
ܕ݁ܰܐܒ݂ܪܳܗܳܡ܂</div>
<div type="v" n="2">ܐܰܒ݂ܪܳܗܳܡ
ܐܰܘܠܶܕ݂
ܠܺܐܝܣܚܳܩ
ܐܺܝܣܚܳܩ
ܐܰܘܠܶܕ݂
ܠܝܰܥܩܽܘܒ݂
ܝܰܥܩܽܘܒ݂
ܐܰܘܠܶܕ݂
ܠܺܝܗܽܘܕ݂ܳܐ
ܘܠܰܐܚܰܘܗ݈ܝ܂</div>
<div type="v" n="3">ܝܺܗܽܘܕ݂ܳܐ
ܐܰܘܠܶܕ݂
ܠܦ݂ܰܪܨ
ܘܰܠܙܰܪܚ ܡܶܢ
ܬ݁ܳܡܳܪ ܦ݁ܰܪܨ
ܐܰܘܠܶܕ݂
ܠܚܶܨܪܳܘܢ
ܚܶܨܪܽܘܢ
ܐܰܘܠܶܕ݂
ܠܳܐܪܳܡ܂</div>
<div type="v" n="4">ܐܳܪܳܡ
ܐܰܘܠܶܕ݂
ܠܥܰܡܺܝܢܳܕ݂ܳܒ݂
ܥܰܡܺܝܢܳܕ݂ܳܒ݂
ܐܰܘܠܶܕ݂
ܠܢܰܚܫܳܘܢ
ܢܰܚܫܽܘܢ
ܐܰܘܠܶܕ݂
ܠܣܰܠܡܳܘܢ܂</div>
<div type="v" n="5">ܣܰܠܡܳܘܢ
ܐܰܘܠܶܕ݂
ܠܒ݂ܳܥܳܙ ܡܶܢ
ܪܳܚܳܒ݂ ܒ݁ܳܥܳܙ
ܐܰܘܠܶܕ݂
ܠܥܽܘܒ݂ܺܝܕ݂
ܡܶܢ ܪܳܥܽܘܬ݂
ܥܽܘܒ݂ܺܝܕ݂
ܐܰܘܠܶܕ݂
ܠܺܐܝܫܰܝ܂</div>
<div type="v" n="6">ܐܺܝܫܰܝ
ܐܰܘܠܶܕ݂
ܠܕ݂ܰܘܺܝܕ݂
ܡܰܠܟ݁ܳܐ
ܕ݁ܰܘܺܝܕ݂
ܐܰܘܠܶܕ݂
ܠܰܫܠܶܝܡܳܘܢ
ܡܶܢ
ܐܰܢ݈ܬ݁ܬ݂ܶܗ
ܕ݁ܽܐܘܪܺܝܳܐ܂</div>
<div type="v" n="7">ܫܠܶܝܡܽܘܢ
ܐܰܘܠܶܕ݂
ܠܰܪܚܰܒ݂ܥܰܡ
ܪܚܰܒ݂ܥܰܡ
ܐܰܘܠܶܕ݂
ܠܰܐܒ݂ܺܝܳܐ
ܐܰܒ݂ܺܝܳܐ
ܐܰܘܠܶܕ݂
ܠܳܐܣܳܐ܂</div>
<div type="v" n="8">ܐܳܣܳܐ
ܐܰܘܠܶܕ݂
ܠܝܳܗܽܘܫܳܦ݂ܳܛ
ܝܳܗܽܘܫܳܦ݂ܳܛ
ܐܰܘܠܶܕ݂
ܠܝܽܘܪܳܡ
ܝܽܘܪܳܡ
ܐܰܘܠܶܕ݂
ܠܥܽܘܙܺܝܳܐ܂</div>
<div type="v" n="9">ܥܽܘܙܺܝܳܐ
ܐܰܘܠܶܕ݂
ܠܝܽܘܬ݂ܳܡ
ܝܽܘܬ݂ܳܡ
ܐܰܘܠܶܕ݂
ܠܳܐܚܳܙ ܐܳܚܳܙ
ܐܰܘܠܶܕ݂
ܠܚܶܙܰܩܝܳܐ܂</div>
<div type="v" n="10">ܚܶܙܰܩܝܳܐ
ܐܰܘܠܶܕ݂
ܠܰܡܢܰܫܶܐ
ܡܢܰܫܶܐ
ܐܰܘܠܶܕ݂
ܠܰܐܡܽܘܢ
ܐܰܡܽܘܢ
ܐܰܘܠܶܕ݂
ܠܝܽܘܫܺܝܳܐ܂</div>
<div type="v" n="11">ܝܽܘܫܺܝܳܐ
ܐܰܘܠܶܕ݂
ܠܝܽܘܟ݂ܰܢܝܳܐ
ܘܠܰܐܚܰܘܗ݈ܝ
ܒ݁ܓ݂ܳܠܽܘܬ݂ܳܐ
ܕ݁ܒ݂ܳܒ݂ܶܠ܂</div>
<div type="v" n="12">ܡܶܢ
ܒ݁ܳܬ݂ܰܪ
ܓ݁ܳܠܽܘܬ݂ܳܐ
ܕ݁ܶܝܢ
ܕ݁ܒ݂ܳܒ݂ܶܠ
ܝܽܘܟ݂ܰܢܝܳܐ
ܐܰܘܠܶܕ݂
ܠܫܶܠܰܬ݂ܺܐܝܠ
ܫܶܠܰܬ݂ܺܐܝܠ
ܐܰܘܠܶܕ݂
ܠܙܽܘܪܒ݁ܳܒ݂ܶܠ܂</div>
<div type="v" n="13">ܙܽܘܪܒ݁ܳܒ݂ܶܠ
ܐܰܘܠܶܕ݂
ܠܰܐܒ݂ܺܝܽܘܕ݂
ܐܰܒ݂ܺܝܽܘܕ݂
ܐܰܘܠܶܕ݂
ܠܶܐܠܝܳܩܺܝܡ
ܐܶܠܝܳܩܺܝܡ
ܐܰܘܠܶܕ݂
ܠܥܳܙܽܘܪ܂</div>
<div type="v" n="14">ܥܳܙܽܘܪ
ܐܰܘܠܶܕ݂
ܠܙܳܕ݂ܽܘܩ
ܙܳܕ݂ܽܘܩ
ܐܰܘܠܶܕ݂
ܠܰܐܟ݂ܺܝܢ
ܐܰܟ݂ܺܝܢ
ܐܰܘܠܶܕ݂
ܠܶܐܠܺܝܽܘܕ݂܂</div>
<div type="v" n="15">ܐܶܠܺܝܽܘܕ
ܐܰܘܠܶܕ݂
ܠܶܐܠܺܝܥܳܙܳܪ
ܐܶܠܺܝܥܳܙܳܪ
ܐܰܘܠܶܕ݂
ܠܡܳܬ݂ܳܢ
ܡܳܬ݂ܳܢ
ܐܰܘܠܶܕ݂
ܠܝܰܥܩܽܘܒ݂܂</div>
<div type="v" n="16">ܝܰܥܩܽܘܒ݂
ܐܰܘܠܶܕ݂
ܠܝܰܘܣܶܦ݂
ܓ݁ܰܒ݂ܪܳܗ
ܕ݁ܡܰܪܝܰܡ
ܕ݁ܡܶܢܳܗ
ܐܶܬ݂ܺܝܠܶܕ݂
ܝܶܫܽܘܥ
ܕ݁ܡܶܬ݂ܩܪܶܐ
ܡܫܺܝܚܳܐ܂</div>
<div type="v" n="17">ܟ݁ܽܠܗܶܝܢ
ܗܳܟ݂ܺܝܠ
ܫܰܪܒ݁ܳܬ݂ܳܐ
ܡܶܢ ܐܰܒ݂ܪܳܗܳܡ
ܥܕ݂ܰܡܳܐ
ܠܕ݂ܰܘܺܝܕ݂
ܫܰܪܒ݁ܳܬ݂ܳܐ
ܐܰܪܒ݁ܰܥܶܣܪܶܐ
ܘܡܶܢ ܕ݁ܰܘܺܝܕ݂
ܥܕ݂ܰܡܳܐ
ܠܓ݂ܳܠܽܘܬ݂ܳܐ
ܕ݁ܒ݂ܳܒ݂ܶܠ
ܫܰܪܒ݁ܳܬ݂ܳܐ
ܐܰܪܒ݁ܰܥܶܣܪܶܐ
ܘܡܶܢ
ܓ݁ܳܠܽܘܬ݂ܳܐ
ܕ݁ܒ݂ܳܒ݂ܶܠ
ܥܕ݂ܰܡܳܐ
ܠܰܡܫܺܝܚܳܐ
ܫܰܪܒ݁ܳܬ݂ܳܐ
ܐܰܪܒ݁ܰܥܶܣܪܶܐ܂</div>
<div type="v" n="18">ܝܰܠܕ݁ܶܗ
ܕ݁ܶܝܢ
ܕ݁ܝܶܫܽܘܥ
ܡܫܺܝܚܳܐ
ܗܳܟ݂ܰܢܳܐ ܗܘܳܐ
ܟ݁ܰܕ݂
ܡܟ݂ܺܝܪܳܐ
ܗ݈ܘܳܬ݂ ܡܰܪܝܰܡ
ܐܶܡܶܗ
ܠܝܰܘܣܶܦ݂
ܥܰܕ݂ܠܳܐ
ܢܶܫܬ݁ܰܘܬ݁ܦ݂ܽܘܢ
ܐܶܫܬ݁ܰܟ݂ܚܰܬ݂
ܒ݁ܰܛܢܳܐ ܡܶܢ
ܪܽܘܚܳܐ
ܕ݁ܩܽܘܕ݂ܫܳܐ܂</div>
<div type="v" n="19">ܝܰܘܣܶܦ݂
ܕ݁ܶܝܢ ܒ݁ܰܥܠܳܗ
ܟ݁ܺܐܢܳܐ ܗ݈ܘܳܐ
ܘܠܳܐ ܨܒ݂ܳܐ
ܕ݁ܰܢܦ݂ܰܪܣܶܝܗ
ܘܶܐܬ݂ܪܰܥܺܝ
ܗ݈ܘܳܐ
ܕ݁ܡܰܛܫܝܳܐܝܺܬ݂
ܢܶܫܪܶܝܗ܂</div>
<div type="v" n="20">ܟ݁ܰܕ݂
ܗܳܠܶܝܢ ܕ݁ܶܝܢ
ܐܶܬ݂ܪܰܥܺܝ
ܐܶܬ݂ܚܙܺܝ ܠܶܗ
ܡܰܠܰܐܟ݂ܳܐ
ܕ݁ܡܳܪܝܳܐ
ܒ݁ܚܶܠܡܳܐ
ܘܶܐܡܰܪ ܠܶܗ
ܝܰܘܣܶܦ݂ ܒ݁ܪܶܗ
ܕ݁ܕ݂ܰܘܺܝܕ݂
ܠܳܐ ܬ݁ܶܕ݂ܚܰܠ
ܠܡܶܣܰܒ݂
ܠܡܰܪܝܰܡ
ܐܰܢ݈ܬ݁ܬ݂ܳܟ݂
ܗܰܘ ܓ݁ܶܝܪ
ܕ݁ܶܐܬ݂ܺܝܠܶܕ݂
ܒ݁ܳܗ ܡܶܢ
ܪܽܘܚܳܐ ܗܽܘ
ܕ݁ܩܽܘܕ݂ܫܳܐ܂</div>
<div type="v" n="21">ܬ݁ܺܐܠܰܕ݂
ܕ݁ܶܝܢ ܒ݁ܪܳܐ
ܘܬ݂ܶܩܪܶܐ ܫܡܶܗ
ܝܶܫܽܘܥ ܗܽܘ
ܓ݁ܶܝܪ
ܢܰܚܶܝܘܗ݈ܝ
ܠܥܰܡܶܗ ܡܶܢ
ܚܛܳܗܰܝܗܽܘܢ܂</div>
<div type="v" n="22">ܗܳܕ݂ܶܐ
ܕ݁ܶܝܢ ܟ݁ܽܠܳܗ
ܕ݁ܰܗܘܳܬ݂
ܕ݁ܢܶܬ݂ܡܰܠܶܐ
ܡܶܕ݁ܶܡ
ܕ݁ܶܐܬ݂ܶܐܡܰܪ
ܡܶܢ ܡܳܪܝܳܐ
ܒ݁ܝܰܕ݂
ܢܒ݂ܺܝܳܐ܂</div>
<div type="v" n="23">ܕ݁ܗܳܐ
ܒ݁ܬ݂ܽܘܠܬ݁ܳܐ
ܬ݁ܶܒ݂ܛܰܢ
ܘܬ݂ܺܐܠܰܕ݂
ܒ݁ܪܳܐ
ܘܢܶܩܪܽܘܢ ܫܡܶܗ
ܥܰܡܰܢܽܘܐܝܺܠ
ܕ݁ܡܶܬ݁ܬ݁ܰܪܓ݁ܰܡ
ܥܰܡܰܢ
ܐܰܠܳܗܰܢ܂</div>
<div type="v" n="24">ܟ݁ܰܕ݂ ܩܳܡ
ܕ݁ܶܝܢ ܝܰܘܣܶܦ݂
ܡܶܢ ܫܶܢܬ݂ܶܗ
ܥܒ݂ܰܕ݂
ܐܰܝܟ݁ܰܢܳܐ
ܕ݁ܰܦ݂ܩܰܕ݂ ܠܶܗ
ܡܰܠܰܐܟ݂ܶܗ
ܕ݁ܡܳܪܝܳܐ
ܘܕ݂ܰܒ݂ܪܳܗ
ܠܰܐܢ݈ܬ݁ܬ݂ܶܗ܂</div>
<div type="v" n="25">ܘܠܳܐ
ܚܰܟ݂ܡܳܗ
ܥܕ݂ܰܡܳܐ
ܕ݁ܺܝܠܶܕ݂ܬ݂ܶܗ
ܠܰܒ݂ܪܳܗ
ܒ݁ܽܘܟ݂ܪܳܐ
ܘܰܩܪܳܬ݂ ܫܡܶܗ
ܝܶܫܽܘܥ܂</div>
</div>
<div type="ch" n="2">
<div type="title" n="title"> ܀ ܡܬܝ ܒܒ </div>
<div type="v" n="1">ܟ݁ܰܕ݂
ܕ݁ܶܝܢ
ܐܶܬ݂ܺܝܠܶܕ݂
ܝܶܫܽܘܥ
ܒ݁ܒ݂ܶܝܬ݂‌ܠܚܶܡ
ܕ݁ܺܝܗܽܘܕ݂ܳܐ
ܒ݁ܝܰܘܡܰܝ
ܗܶܪܳܘܕ݂ܶܣ
ܡܰܠܟ݁ܳܐ
ܐܶܬ݂ܰܘ
ܡܓ݂ܽܘܫܶܐ ܡܶܢ
ܡܰܕ݂ܢܚܳܐ
ܠܽܐܘܪܺܫܠܶܡ܂</div>
<div type="v" n="2">ܘܳܐܡܪܺܝܢ
ܐܰܝܟ݁ܰܘ
ܡܰܠܟ݁ܳܐ
ܕ݁ܺܝܗܽܘܕ݂ܳܝܶܐ
ܕ݁ܶܐܬ݂ܺܝܠܶܕ݂
ܚܙܰܝܢ ܓ݁ܶܝܪ
ܟ݁ܰܘܟ݁ܒ݂ܶܗ
ܒ݁ܡܰܕ݂ܢܚܳܐ
ܘܶܐܬ݂ܰܝܢ
ܠܡܶܣܓ݁ܰܕ݂
ܠܶܗ܂</div>
<div type="v" n="3">ܫܡܰܥ ܕ݁ܶܝܢ
ܗܶܪܳܘܕ݂ܶܣ
ܡܰܠܟ݁ܳܐ
ܘܶܐܬ݁ܬ݁ܙܺܝܥ
ܘܟ݂ܽܠܳܗ
ܐܽܘܪܺܫܠܶܡ
ܥܰܡܶܗ܂</div>
<div type="v" n="4">ܘܟ݂ܰܢܶܫ
ܟ݁ܽܠܗܽܘܢ
ܪܰܒ݁ܰܝ
ܟ݁ܳܗܢܶܐ
ܘܣܳܦ݂ܪܶܐ
ܕ݁ܥܰܡܳܐ
ܘܰܡܫܰܐܶܠ
ܗ݈ܘܳܐ ܠܗܽܘܢ
ܕ݁ܰܐܝܟ݁ܳܐ
ܡܶܬ݂ܺܝܠܶܕ݂
ܡܫܺܝܚܳܐ܂</div>
<div type="v" n="5">ܗܶܢܽܘܢ
ܕ݁ܶܝܢ ܐܶܡܰܪܘ
ܒ݁ܒ݂ܶܝܬ݂‌ܠܚܶܡ
ܕ݁ܺܝܗܽܘܕ݂ܳܐ
ܗܳܟ݂ܰܢܳܐ
ܓ݁ܶܝܪ
ܟ݁ܬ݂ܺܝܒ݂
ܒ݁ܰܢܒ݂ܺܝܳܐ܂</div>
<div type="v" n="6">ܐܳܦ݂
ܐܰܢ݈ܬ݁ܝ
ܒ݁ܶܝܬ݂‌ܠܚܶܡ
ܕ݁ܺܝܗܽܘܕ݂ܳܐ
ܠܳܐ ܗܘܰܝܬ݁ܝ
ܒ݁ܨܺܝܪܳܐ
ܒ݁ܡܰܠܟ݁ܶܐ
ܕ݁ܺܝܗܽܘܕ݂ܳܐ
ܡܶܢܶܟ݂ܝ ܓ݁ܶܝܪ
ܢܶܦ݁ܽܘܩ
ܡܰܠܟ݁ܳܐ ܕ݁ܗܽܘ
ܢܶܪܥܶܝܘܗ݈ܝ
ܠܥܰܡܝ
ܐܺܝܣܪܳܐܝܶܠ܂</div>
<div type="v" n="7">ܗܳܝܕ݁ܶܝܢ
ܗܶܪܳܘܕ݂ܶܣ
ܡܰܛܫܝܳܐܝܺܬ݂
ܩܪܳܐ
ܠܰܡܓ݂ܽܘܫܶܐ
ܘܺܝܠܶܦ݂
ܡܶܢܗܽܘܢ
ܒ݁ܰܐܝܢܳܐ
ܙܰܒ݂ܢܳܐ
ܐܶܬ݂ܚܙܺܝ
ܠܗܽܘܢ
ܟ݁ܰܘܟ݁ܒ݂ܳܐ܂</div>
<div type="v" n="8">ܘܫܰܕ݁ܰܪ
ܐܶܢܽܘܢ
ܠܒ݂ܶܝܬ݂‌ܠܚܶܡ
ܘܶܐܡܰܪ ܠܗܽܘܢ
ܙܶܠܘ ܥܰܩܶܒ݂ܘ
ܥܰܠ ܛܰܠܝܳܐ
ܚܦ݂ܺܝܛܳܐܝܺܬ݂
ܘܡܳܐ
ܕ݁ܶܐܫܟ݁ܰܚܬ݁ܽܘܢܳܝܗ݈ܝ
ܬ݁ܰܘ
ܚܰܘܰܐܘܽܢܝ
ܕ݁ܳܐܦ݂ ܐܶܢܳܐ
ܐܺܙܰܠ
ܐܶܣܓ݁ܽܘܕ݂
ܠܶܗ܂</div>
<div type="v" n="9">ܗܶܢܽܘܢ
ܕ݁ܶܝܢ ܟ݁ܰܕ݂
ܫܡܰܥܘ ܡܶܢ
ܡܰܠܟ݁ܳܐ
ܐܶܙܰܠܘ ܘܗܳܐ
ܟ݁ܰܘܟ݁ܒ݂ܳܐ
ܗܰܘ ܕ݁ܰܚܙܰܘ
ܒ݁ܡܰܕ݂ܢܚܳܐ
ܐܳܙܶܠ ܗ݈ܘܳܐ
ܩܕ݂ܳܡܰܝܗܽܘܢ
ܥܕ݂ܰܡܳܐ
ܕ݁ܶܐܬ݂ܳܐ ܩܳܡ
ܠܥܶܠ ܡܶܢ
ܐܰܝܟ݁ܳܐ
ܕ݁ܺܐܝܬ݂ܰܘܗ݈ܝ
ܛܰܠܝܳܐ܂</div>
<div type="v" n="10">ܟ݁ܰܕ݂
ܕ݁ܶܝܢ
ܚܙܰܐܘܽܗ݈ܝ
ܠܟ݂ܰܘܟ݁ܒ݂ܳܐ
ܚܕ݂ܺܝܘ
ܚܰܕ݂ܽܘܬ݂ܳܐ
ܪܰܒ݁ܬ݂ܳܐ
ܕ݁ܛܳܒ݂܂</div>
<div type="v" n="11">ܘܥܰܠܘ
ܠܒ݂ܰܝܬ݁ܳܐ
ܘܰܚܙܰܐܘܽܗ݈ܝ
ܠܛܰܠܝܳܐ ܥܰܡ
ܡܰܪܝܰܡ ܐܶܡܶܗ
ܘܰܢܦ݂ܰܠܘ
ܣܓ݂ܶܕ݂ܘ ܠܶܗ
ܘܰܦ݂ܬ݂ܰܚܘ
ܣܺܝܡܳܬ݂ܗܽܘܢ
ܘܩܰܪܶܒ݂ܘ ܠܶܗ
ܩܽܘܪܒ݁ܳܢܶܐ
ܕ݁ܰܗܒ݂ܳܐ
ܘܡܽܘܪܳܐ
ܘܰܠܒ݂ܽܘܢܬ݁ܳܐ܂</div>
<div type="v" n="12">ܘܶܐܬ݂ܚܙܺܝ
ܠܗܽܘܢ
ܒ݁ܚܶܠܡܳܐ
ܕ݁ܠܳܐ
ܢܶܗܦ݁ܟ݂ܽܘܢ
ܠܘܳܬ݂
ܗܶܪܳܘܕ݂ܶܣ
ܘܒ݂ܽܐܘܪܚܳܐ
ܐ݈ܚܪܺܬ݂ܳܐ
ܐܶܙܰܠܘ
ܠܰܐܬ݂ܪܗܽܘܢ܂</div>
<div type="v" n="13">ܟ݁ܰܕ݂
ܕ݁ܶܝܢ ܐܶܙܰܠܘ
ܐܶܬ݂ܚܙܺܝ
ܡܰܠܰܐܟ݂ܳܐ
ܕ݁ܡܳܪܝܳܐ
ܒ݁ܚܶܠܡܳܐ
ܠܝܰܘܣܶܦ݂
ܘܶܐܡܰܪ ܠܶܗ
ܩܽܘܡ ܕ݁ܒ݂ܰܪ
ܠܛܰܠܝܳܐ
ܘܠܶܐܡܶܗ
ܘܰܥܪܽܘܩ
ܠܡܶܨܪܶܝܢ
ܘܬ݂ܰܡܳܢ ܗܘܺܝ
ܥܕ݂ܰܡܳܐ
ܕ݁ܳܐܡܰܪ ܐ݈ܢܳܐ
ܠܳܟ݂ ܥܬ݂ܺܝܕ݂
ܗ݈ܽܘ ܓ݁ܶܝܪ
ܗܶܪܳܘܕ݂ܶܣ
ܠܡܶܒ݂ܥܝܶܗ
ܠܛܰܠܝܳܐ ܐܰܝܟ݂
ܕ݁ܢܰܘܒ݁ܕ݂ܺܝܘܗ݈ܝ܂</div>
<div type="v" n="14">ܝܰܘܣܶܦ݂
ܕ݁ܶܝܢ ܩܳܡ
ܫܰܩܠܶܗ
ܠܛܰܠܝܳܐ
ܘܠܶܐܡܶܗ
ܒ݁ܠܶܠܝܳܐ
ܘܰܥܪܰܩ
ܠܡܶܨܪܶܝܢ܂</div>
<div type="v" n="15">ܘܰܗܘܳܐ
ܬ݁ܰܡܳܢ
ܥܕ݂ܰܡܳܐ
ܠܡܰܘܬ݁ܶܗ
ܕ݁ܗܶܪܳܘܕ݂ܶܣ
ܕ݁ܢܶܬ݂ܡܰܠܶܐ
ܡܶܕ݁ܶܡ
ܕ݁ܶܐܬ݂ܶܐܡܰܪ
ܡܶܢ ܡܳܪܝܳܐ
ܒ݁ܰܢܒ݂ܺܝܳܐ
ܕ݁ܳܐܡܰܪ ܕ݁ܡܶܢ
ܡܶܨܪܶܝܢ
ܩܪܺܝܬ݂
ܠܒ݂ܶܪܝ܂</div>
<div type="v" n="16">ܗܳܝܕ݁ܶܝܢ
ܗܶܪܳܘܕ݂ܶܣ
ܟ݁ܰܕ݂ ܚܙܳܐ
ܕ݁ܶܐܬ݂ܒ݁ܰܙܰܚ
ܡܶܢ ܡܓ݂ܽܘܫܶܐ
ܐܶܬ݂ܚܰܡܰܬ݂
ܛܳܒ݂ ܘܫܰܕ݁ܰܪ
ܩܰܛܶܠ ܛܠܳܝܶܐ
ܟ݁ܽܠܗܽܘܢ
ܕ݁ܒ݂ܶܝܬ݂‌ܠܚܶܡ
ܘܰܕ݂ܟ݂ܽܠܗܽܘܢ
ܬ݁ܚܽܘܡܶܝܗ ܡܶܢ
ܒ݁ܰܪ
ܬ݁ܰܪܬ݁ܶܝܢ
ܫܢܺܝܢ
ܘܰܠܬ݂ܰܚܬ݁
ܐܰܝܟ݂ ܙܰܒ݂ܢܳܐ
ܕ݁ܥܰܩܶܒ݂ ܡܶܢ
ܡܓ݂ܽܘܫܶܐ܂</div>
<div type="v" n="17">ܗܳܝܕ݁ܶܝܢ
ܐܶܬ݂ܡܰܠܺܝ
ܡܶܕ݁ܶܡ
ܕ݁ܶܐܬ݂ܶܐܡܰܪ
ܒ݁ܝܰܕ݂
ܐܶܪܰܡܝܳܐ
ܢܒ݂ܺܝܳܐ
ܕ݁ܶܐܡܰܪ܂</div>
<div type="v" n="18">ܩܳܠܳܐ
ܐܶܫܬ݁ܡܰܥ
ܒ݁ܪܳܡܬ݂ܳܐ
ܒ݁ܶܟ݂ܝܳܐ
ܘܶܐܠܝܳܐ
ܣܰܓ݁ܺܝܳܐܐ
ܪܳܚܶܝܠ
ܒ݁ܳܟ݂ܝܳܐ ܥܰܠ
ܒ݁ܢܶܝܗ ܘܠܳܐ
ܨܳܒ݂ܝܳܐ
ܠܡܶܬ݂ܒ݁ܰܝܳܐܘܽ
ܡܶܛܽܠ ܕ݁ܠܳܐ
ܐܺܝܬ݂ܰܝܗܽܘܢ܂</div>
<div type="v" n="19">ܟ݁ܰܕ݂
ܡܺܝܬ݂ ܕ݁ܶܝܢ
ܗܶܪܳܘܕ݂ܶܣ
ܡܰܠܟ݁ܳܐ
ܐܶܬ݂ܚܙܺܝ
ܡܰܠܰܐܟ݂ܳܐ
ܕ݁ܡܳܪܝܳܐ
ܒ݁ܚܶܠܡܳܐ
ܠܝܰܘܣܶܦ݂
ܒ݁ܡܶܨܪܶܝܢ܂</div>
<div type="v" n="20">ܘܶܐܡܰܪ
ܠܶܗ ܩܽܘܡ
ܕ݁ܒ݂ܰܪ
ܠܛܰܠܝܳܐ
ܘܠܶܐܡܶܗ ܘܙܶܠ
ܠܰܐܪܥܳܐ
ܕ݁ܺܐܝܣܪܳܐܝܶܠ
ܡܺܝܬ݂ܘ ܠܗܽܘܢ
ܓ݁ܶܝܪ ܗܳܢܽܘܢ
ܕ݁ܒ݂ܳܥܶܝܢ
ܗ݈ܘܰܘ ܢܰܦ݂ܫܶܗ
ܕ݁ܛܰܠܝܳܐ܂</div>
<div type="v" n="21">ܘܝܰܘܣܶܦ݂
ܩܳܡ ܕ݁ܒ݂ܰܪ
ܠܛܰܠܝܳܐ
ܘܠܶܐܡܶܗ
ܘܶܐܬ݂ܳܐ
ܠܰܐܪܥܳܐ
ܕ݁ܺܐܝܣܪܳܐܝܶܠ܂</div>
<div type="v" n="22">ܟ݁ܰܕ݂
ܕ݁ܶܝܢ ܫܡܰܥ
ܕ݁ܰܐܪܟ݂ܶܠܰܐܳܘܣ
ܗܘܳܐ ܡܰܠܟ݁ܳܐ
ܒ݁ܺܝܗܽܘܕ݂
ܚܠܳܦ݂
ܗܶܪܳܘܕ݂ܶܣ
ܐܰܒ݂ܽܘܗ݈ܝ
ܕ݁ܚܶܠ
ܕ݁ܢܺܐܙܰܠ
ܠܬ݂ܰܡܳܢ
ܘܶܐܬ݂ܚܙܺܝ ܠܶܗ
ܒ݁ܚܶܠܡܳܐ
ܕ݁ܢܺܐܙܰܠ
ܠܰܐܬ݂ܪܳܐ
ܕ݁ܰܓ݂ܠܺܝܠܳܐ܂</div>
<div type="v" n="23">ܘܶܐܬ݂ܳܐ
ܥܡܰܪ
ܒ݁ܰܡܕ݂ܺܝܢ݈ܬ݁ܳܐ
ܕ݁ܡܶܬ݂ܩܰܪܝܳܐ
ܢܳܨܪܰܬ݂ ܐܰܝܟ݂
ܕ݁ܢܶܬ݂ܡܰܠܶܐ
ܡܶܕ݁ܶܡ
ܕ݁ܶܐܬ݂ܶܐܡܰܪ
ܒ݁ܰܢܒ݂ܺܝܳܐ
ܕ݁ܢܳܨܪܳܝܳܐ
ܢܶܬ݂ܩܪܶܐ܂</div>
</div>
<div type="ch" n="3">
<div type="title" n="title"> ܀ ܡܬܝ ܓܓ </div>
<div type="v" n="1">ܒ݁ܗܽܘܢ
ܕ݁ܶܝܢ
ܒ݁ܝܰܘܡܳܬ݂ܳܐ
ܗܳܢܽܘܢ ܐܶܬ݂ܳܐ
ܝܽܘܚܰܢܳܢ
ܡܰܥܡܕ݂ܳܢܳܐ
ܘܡܰܟ݂ܪܶܙ
ܗ݈ܘܳܐ
ܒ݁ܚܽܘܪܒ݁ܳܐ
ܕ݁ܺܝܗܽܘܕ݂܂</div>
<div type="v" n="2">ܘܳܐܡܰܪ
ܬ݁ܽܘܒ݂ܘ
ܩܶܪܒ݁ܰܬ݂ ܠܳܗ
ܡܰܠܟ݁ܽܘܬ݂ܳܐ
ܕ݁ܰܫܡܰܝܳܐ܂</div>
<div type="v" n="3">ܗܳܢܰܘ
ܓ݁ܶܝܪ ܗܰܘ
ܕ݁ܰܐܡܺܝܪ
ܒ݁ܝܰܕ݂
ܐܶܫܰܥܝܳܐ
ܢܒ݂ܺܝܳܐ ܩܳܠܳܐ
ܕ݁ܩܳܪܶܐ
ܒ݁ܚܽܘܪܒ݁ܳܐ
ܛܰܝܶܒ݂ܘ
ܐܽܘܪܚܶܗ
ܕ݁ܡܳܪܝܳܐ
ܘܰܐܫܘܰܘ
ܠܰܫܒ݂ܺܝܠܰܘܗ݈ܝ܂</div>
<div type="v" n="4">ܗܽܘ ܕ݁ܶܝܢ
ܝܽܘܚܰܢܳܢ
ܐܺܝܬ݂ܰܘܗ݈ܝ
ܗ݈ܘܳܐ
ܠܒ݂ܽܘܫܶܗ
ܕ݁ܣܰܥܪܳܐ
ܕ݁ܓ݂ܰܡܠܶܐ
ܘܶܐܣܳܪ ܚܰܨܶܐ
ܕ݁ܡܶܫܟ݁ܳܐ ܥܰܠ
ܚܰܨܰܘܗ݈ܝ
ܘܡܶܐܟ݂ܽܘܠܬ݁ܶܗ
ܩܰܡܨܶܐ
ܘܕ݂ܶܒ݂ܫܳܐ
ܕ݁ܒ݂ܰܪܳܐ܂</div>
<div type="v" n="5">ܗܳܝܕ݁ܶܝܢ
ܢܳܦ݂ܩܳܐ
ܗ݈ܘܳܬ݂
ܠܘܳܬ݂ܶܗ
ܐܽܘܪܺܫܠܶܡ
ܘܟ݂ܽܠܳܗ
ܝܺܗܽܘܕ݂
ܘܟ݂ܽܠܶܗ
ܐܰܬ݂ܪܳܐ
ܕ݁ܰܚܕ݂ܳܪܰܝ
ܝܽܘܪܕ݁ܢܳܢ܂</div>
<div type="v" n="6">ܘܥܳܡܕ݁ܺܝܢ
ܗ݈ܘܰܘ ܡܶܢܶܗ
ܒ݁ܝܽܘܪܕ݁ܢܳܢ
ܢܰܗܪܳܐ ܟ݁ܰܕ݂
ܡܰܘܕ݁ܶܝܢ
ܒ݁ܰܚܛܳܗܰܝܗܽܘܢ܂</div>
<div type="v" n="7">ܟ݁ܰܕ݂ ܚܙܳܐ
ܕ݁ܶܝܢ
ܣܰܓ݁ܺܝܶܐܐ ܡܶܢ
ܦ݁ܪܺܝܫܶܐ ܘܡܶܢ
ܙܰܕ݁ܽܘܩܳܝܶܐ
ܕ݁ܳܐܬ݂ܶܝܢ
ܠܡܶܥܡܰܕ݂
ܐܶܡܰܪ ܠܗܽܘܢ
ܝܰܠܕ݁ܳܐ
ܕ݁ܳܐܟ݂ܶܕ݂ܢܶܐ
ܡܰܢܽܘ
ܚܰܘܺܝܟ݂ܽܘܢ
ܠܡܶܥܪܰܩ ܡܶܢ
ܪܽܘܓ݂ܙܳܐ
ܕ݁ܳܐܬ݂ܶܐ܂</div>
<div type="v" n="8">ܥܒ݂ܶܕ݂ܘ
ܗܳܟ݂ܺܝܠ
ܦ݁ܺܐܪܶܐ
ܕ݁ܫܳܘܶܝܢ
ܠܰܬ݂ܝܳܒ݂ܽܘܬ݂ܳܐ܂</div>
<div type="v" n="9">ܘܠܳܐ
ܬ݁ܰܣܒ݁ܪܽܘܢ
ܘܬ݂ܺܐܡܪܽܘܢ
ܒ݁ܢܰܦ݂ܫܟ݂ܽܘܢ
ܕ݁ܰܐܒ݂ܳܐ
ܐܺܝܬ݂ ܠܰܢ
ܐܰܒ݂ܪܳܗܳܡ
ܐܳܡܰܪ ܐ݈ܢܳܐ
ܠܟ݂ܽܘܢ ܓ݁ܶܝܪ
ܕ݁ܡܶܫܟ݁ܰܚ
ܐܰܠܳܗܳܐ ܡܶܢ
ܗܳܠܶܝܢ
ܟ݁ܺܐܦ݂ܶܐ
ܠܰܡܩܳܡܽܘ
ܒ݁ܢܰܝܳܐ
ܠܰܐܒ݂ܪܳܗܳܡ܂</div>
<div type="v" n="10">ܗܳܐ ܕ݁ܶܝܢ
ܢܳܪܓ݂ܳܐ ܣܺܝܡ
ܥܰܠ ܥܶܩܳܪܳܐ
ܕ݁ܺܐܝܠܳܢܶܐ
ܟ݁ܽܠ ܐܺܝܠܳܢܳܐ
ܗܳܟ݂ܺܝܠ
ܕ݁ܦ݂ܺܐܪܶܐ
ܛܳܒ݂ܶܐ ܠܳܐ
ܥܳܒ݂ܶܕ݂
ܡܶܬ݂ܦ݁ܣܶܩ
ܘܢܳܦ݂ܶܠ
ܒ݁ܢܽܘܪܳܐ܂</div>
<div type="v" n="11">ܐܶܢܳܐ
ܡܰܥܡܶܕ݂ ܐ݈ܢܳܐ
ܠܟ݂ܽܘܢ
ܒ݁ܡܰܝܳܐ
ܠܰܬ݂ܝܳܒ݂ܽܘܬ݂ܳܐ
ܗܰܘ ܕ݁ܶܝܢ
ܕ݁ܒ݂ܳܬ݂ܰܪܝ
ܐܳܬ݂ܶܐ ܚܰܣܺܝܢ
ܗ݈ܽܘ ܡܶܢܝ ܗܰܘ
ܕ݁ܠܳܐ ܫܳܘܶܐ
ܐ݈ܢܳܐ
ܡܣܳܢܰܘܗ݈ܝ
ܠܡܶܫܩܰܠ ܗܽܘ
ܡܰܥܡܶܕ݂
ܠܟ݂ܽܘܢ
ܒ݁ܪܽܘܚܳܐ
ܕ݁ܩܽܘܕ݂ܫܳܐ
ܘܰܒ݂ܢܽܘܪܳܐ܂</div>
<div type="v" n="12">ܗܰܘ
ܕ݁ܪܰܦ݂ܫܳܐ
ܒ݁ܺܐܝܕ݂ܶܗ
ܘܰܡܕ݂ܰܟ݁ܶܐ
ܐܶܕ݁ܪܰܘܗ݈ܝ
ܘܚܶܛܶܐ ܟ݁ܳܢܶܫ
ܠܰܐܘܨܪܰܘܗ݈ܝ
ܘܬ݂ܶܒ݂ܢܳܐ
ܡܰܘܩܶܕ݂
ܒ݁ܢܽܘܪܳܐ
ܕ݁ܠܳܐ
ܕ݁ܳܥܟ݁ܳܐ܂</div>
<div type="v" n="13">ܗܳܝܕ݁ܶܝܢ
ܐܶܬ݂ܳܐ ܝܶܫܽܘܥ
ܡܶܢ ܓ݁ܠܺܝܠܳܐ
ܠܝܽܘܪܕ݁ܢܳܢ
ܠܘܳܬ݂
ܝܽܘܚܰܢܳܢ
ܕ݁ܢܶܥܡܰܕ݂
ܡܶܢܶܗ܂</div>
<div type="v" n="14">ܗܽܘ ܕ݁ܶܝܢ
ܝܽܘܚܰܢܳܢ
ܟ݁ܳܠܶܐ ܗ݈ܘܳܐ
ܠܶܗ ܘܳܐܡܰܪ
ܐܶܢܳܐ ܣܢܺܝܩ
ܐ݈ܢܳܐ
ܕ݁ܡܶܢܳܟ݂
ܐܶܬ݂ܥܡܶܕ݂
ܘܰܐܢ݈ܬ݁
ܠܘܳܬ݂ܝ
ܐܶܬ݂ܰܝܬ݁܂</div>
<div type="v" n="15">ܗܽܘ ܕ݁ܶܝܢ
ܝܶܫܽܘܥ ܥܢܳܐ
ܘܶܐܡܰܪ ܠܶܗ
ܫܒ݂ܽܘܩ ܗܳܫܳܐ
ܗܳܟ݂ܰܢܳܐ
ܓ݁ܶܝܪ ܝܳܐܶܐ
ܠܰܢ ܕ݁ܰܢܡܰܠܶܐ
ܟ݁ܽܠܳܗ
ܟ݁ܺܐܢܽܘܬ݂ܳܐ
ܘܗܳܝܕ݁ܶܝܢ
ܫܰܒ݂ܩܶܗ܂</div>
<div type="v" n="16">ܟ݁ܰܕ݂
ܥܡܰܕ݂ ܕ݁ܶܝܢ
ܝܶܫܽܘܥ
ܡܶܚܕ݂ܳܐ ܣܠܶܩ
ܡܶܢ ܡܰܝܳܐ
ܘܶܐܬ݂ܦ݁ܬ݂ܰܚܘ
ܠܶܗ ܫܡܰܝܳܐ
ܘܰܚܙܳܐ ܪܽܘܚܳܐ
ܕ݁ܰܐܠܳܗܳܐ
ܕ݁ܢܳܚܬ݁ܳܐ
ܐܰܝܟ݂ ܝܰܘܢܳܐ
ܘܶܐܬ݂ܳܬ݂
ܥܠܰܘܗ݈ܝ܂</div>
<div type="v" n="17">ܘܗܳܐ
ܩܳܠܳܐ ܡܶܢ
ܫܡܰܝܳܐ
ܕ݁ܳܐܡܰܪ ܗܳܢܰܘ
ܒ݁ܶܪܝ
ܚܰܒ݁ܺܝܒ݂ܳܐ
ܕ݁ܒ݂ܶܗ
ܐܶܨܛܒ݂ܺܝܬ݂܂</div>
</div>
<div type="ch" n="4">
<div type="title" n="title"> ܀ ܡܬܝ ܕܕ </div>
<div type="v" n="1">ܗܳܝܕ݁ܶܝܢ
ܝܶܫܽܘܥ
ܐܶܬ݂ܕ݁ܒ݂ܰܪ
ܡܶܢ ܪܽܘܚܳܐ
ܕ݁ܩܽܘܕ݂ܫܳܐ
ܠܡܰܕ݂ܒ݁ܪܳܐ
ܕ݁ܢܶܬ݂ܢܰܣܶܐ
ܡܶܢ
ܐܳܟ݂ܶܠܩܰܪܨܳܐ܂</div>
<div type="v" n="2">ܘܨܳܡ
ܐܰܪܒ݁ܥܺܝܢ
ܝܰܘܡܺܝܢ
ܘܰܐܪܒ݁ܥܺܝܢ
ܠܰܝܠܰܘܳܢ
ܐ݈ܚܪܳܝܰܬ݂
ܕ݁ܶܝܢ
ܟ݁ܦ݂ܶܢ܂</div>
<div type="v" n="3">ܘܰܩܪܶܒ݂
ܗܰܘ ܕ݁ܰܡܢܰܣܶܐ
ܘܶܐܡܰܪ ܠܶܗ
ܐܶܢ ܒ݁ܪܶܗ
ܐܰܢ݈ܬ݁
ܕ݁ܰܐܠܳܗܳܐ
ܐܶܡܰܪ
ܕ݁ܗܳܠܶܝܢ
ܟ݁ܺܐܦ݂ܶܐ
ܢܶܗܘܝܳܢ
ܠܰܚܡܳܐ܂</div>
<div type="v" n="4">ܗܽܘ ܕ݁ܶܝܢ
ܥܢܳܐ ܘܶܐܡܰܪ
ܟ݁ܬ݂ܺܝܒ݂
ܕ݁ܠܳܐ ܗ݈ܘܳܐ
ܒ݁ܠܰܚܡܳܐ
ܒ݁ܰܠܚܽܘܕ݂
ܚܳܝܶܐ
ܒ݁ܰܪܢܳܫܳܐ
ܐܶܠܳܐ ܒ݁ܟ݂ܽܠ
ܡܶܠܳܐ
ܕ݁ܢܳܦ݂ܩܳܐ ܡܶܢ
ܦ݁ܽܘܡܶܗ
ܕ݁ܰܐܠܳܗܳܐ܂</div>
<div type="v" n="5">ܗܳܝܕ݁ܶܝܢ
ܕ݁ܰܒ݂ܪܶܗ
ܐܳܟ݂ܶܠܩܰܪܨܳܐ
ܠܰܡܕ݂ܺܝܢܰܬ݂
ܩܽܘܕ݂ܫܳܐ
ܘܰܐܩܺܝܡܶܗ ܥܰܠ
ܟ݁ܶܢܦ݂ܳܐ
ܕ݁ܗܰܝܟ݁ܠܳܐ܂</div>
<div type="v" n="6">ܘܶܐܡܰܪ ܠܶܗ
ܐܶܢ ܒ݁ܪܶܗ
ܐܰܢ݈ܬ݁
ܕ݁ܰܐܠܳܗܳܐ
ܫܕ݂ܺܝ
ܢܰܦ݂ܫܳܟ݂
ܠܬ݂ܰܚܬ݁
ܟ݁ܬ݂ܺܝܒ݂
ܓ݁ܶܝܪ
ܕ݁ܰܠܡܰܠܰܐܟ݂ܰܘܗ݈ܝ
ܢܦ݂ܰܩܶܕ݂
ܥܠܰܝܟ݁ ܘܥܰܠ
ܐܺܝܕ݂ܰܝܗܽܘܢ
ܢܶܫܩܠܽܘܢܳܟ݂
ܕ݁ܠܳܐ
ܬ݁ܶܬ݁ܩܶܠ
ܒ݁ܟ݂ܺܐܦ݂ܳܐ
ܪܶܓ݂ܠܳܟ݂܂</div>
<div type="v" n="7">ܐܳܡܰܪ ܠܶܗ
ܝܶܫܽܘܥ ܬ݁ܽܘܒ݂
ܟ݁ܬ݂ܺܝܒ݂
ܕ݁ܠܳܐ ܬ݁ܢܰܣܶܐ
ܠܡܳܪܝܳܐ
ܐܰܠܳܗܳܟ݂܂</div>
<div type="v" n="8">ܬ݁ܽܘܒ݂
ܕ݁ܰܒ݂ܪܶܗ
ܐܳܟ݂ܶܠܩܰܪܨܳܐ
ܠܛܽܘܪܳܐ
ܕ݁ܛܳܒ݂ ܪܳܡ
ܘܚܰܘܝܶܗ
ܟ݁ܽܠܗܶܝܢ
ܡܰܠܟ݁ܘܳܬ݂ܳܐ
ܕ݁ܥܳܠܡܳܐ
ܘܫܽܘܒ݂ܚܗܶܝܢ܂</div>
<div type="v" n="9">ܘܶܐܡܰܪ ܠܶܗ
ܗܳܠܶܝܢ
ܟ݁ܽܠܗܶܝܢ ܠܳܟ݂
ܐܶܬ݁ܶܠ ܐܶܢ
ܬ݁ܶܦ݁ܶܠ
ܬ݁ܶܣܓ݁ܽܘܕ݂
ܠܺܝ܂</div>
<div type="v" n="10">ܗܳܝܕ݁ܶܝܢ
ܐܶܡܰܪ ܠܶܗ
ܝܶܫܽܘܥ ܙܶܠ
ܠܳܟ݂ ܣܳܛܳܢܳܐ
ܟ݁ܬ݂ܺܝܒ݂
ܓ݁ܶܝܪ
ܕ݁ܰܠܡܳܪܝܳܐ
ܐܰܠܳܗܳܟ݂
ܬ݁ܶܣܓ݁ܽܘܕ݂
ܘܠܶܗ
ܒ݁ܰܠܚܽܘܕ݂ܰܘܗ݈ܝ
ܬ݁ܶܦ݂ܠܽܘܚ܂</div>
<div type="v" n="11">ܗܳܝܕ݁ܶܝܢ
ܫܰܒ݂ܩܶܗ
ܐܳܟ݂ܶܠܩܰܪܨܳܐ
ܘܗܳܐ
ܡܰܠܰܐܟ݂ܶܐ
ܩܪܶܒ݂ܘ
ܘܰܡܫܰܡܫܺܝܢ
ܗ݈ܘܰܘ ܠܶܗ܂</div>
<div type="v" n="12">ܟ݁ܰܕ݂
ܫܡܰܥ ܕ݁ܶܝܢ
ܝܶܫܽܘܥ
ܕ݁ܝܽܘܚܰܢܳܢ
ܐܶܫܬ݁ܠܶܡ
ܫܰܢܺܝ ܠܶܗ
ܠܰܓ݂ܠܺܝܠܳܐ܂</div>
<div type="v" n="13">ܘܫܰܒ݂ܩܳܗ
ܠܢܳܨܪܰܬ݂
ܘܶܐܬ݂ܳܐ ܥܡܰܪ
ܒ݁ܰܟ݂ܦ݂ܰܪܢܰܚܽܘܡ
ܥܰܠ ܝܰܕ݂
ܝܰܡܳܐ
ܒ݁ܰܬ݂ܚܽܘܡܳܐ
ܕ݁ܰܙܒ݂ܳܘܠܽܘܢ
ܘܰܕ݂ܢܰܦ݂ܬ݁ܳܠܺܝ܂</div>
<div type="v" n="14">ܕ݁ܢܶܬ݂ܡܰܠܶܐ
ܡܶܕ݁ܶܡ
ܕ݁ܶܐܬ݂ܶܐܡܰܪ
ܒ݁ܝܰܕ݂
ܐܶܫܰܥܝܳܐ
ܢܒ݂ܺܝܳܐ
ܕ݁ܶܐܡܰܪ܂</div>
<div type="v" n="15">ܐܰܪܥܳܐ
ܕ݁ܰܙܒ݂ܳܘܠܽܘܢ
ܐܰܪܥܳܐ
ܕ݁ܢܰܦ݂ܬ݁ܳܠܺܝ
ܐܽܘܪܚܳܐ
ܕ݁ܝܰܡܳܐ
ܥܶܒ݂ܪܰܘܗ݈ܝ
ܕ݁ܝܽܘܪܕ݁ܢܳܢ
ܓ݁ܠܺܝܠܳܐ
ܕ݁ܥܰܡ݈ܡܶܐ܂</div>
<div type="v" n="16">ܥܰܡܳܐ
ܕ݁ܝܳܬ݂ܶܒ݂
ܒ݁ܚܶܫܽܘܟ݂ܳܐ
ܢܽܘܗܪܳܐ
ܪܰܒ݁ܳܐ ܚܙܳܐ
ܘܰܐܝܠܶܝܢ
ܕ݁ܝܳܬ݂ܒ݁ܺܝܢ
ܒ݁ܰܐܬ݂ܪܳܐ
ܘܰܒ݂ܛܶܠܳܠܶܐ
ܕ݁ܡܰܘܬ݁ܳܐ
ܢܽܘܗܪܳܐ ܕ݁ܢܰܚ
ܠܗܽܘܢ܂</div>
<div type="v" n="17">ܡܶܢ
ܗܳܝܕ݁ܶܝܢ
ܫܰܪܺܝ ܝܶܫܽܘܥ
ܠܡܰܟ݂ܪܳܙܽܘ
ܘܰܠܡܺܐܡܰܪ
ܬ݁ܽܘܒ݂ܘ
ܩܶܪܒ݁ܰܬ݂ ܠܳܗ
ܓ݁ܶܝܪ
ܡܰܠܟ݁ܽܘܬ݂ܳܐ
ܕ݁ܰܫܡܰܝܳܐ܂</div>
<div type="v" n="18">ܘܟ݂ܰܕ݂
ܡܗܰܠܶܟ݂ ܥܰܠ
ܝܰܕ݂ ܝܰܡܳܐ
ܕ݁ܰܓ݂ܠܺܝܠܳܐ
ܚܙܳܐ ܬ݁ܪܶܝܢ
ܐܰܚܺܝܢ
ܫܶܡܥܽܘܢ
ܕ݁ܶܐܬ݂ܩܪܺܝ
ܟ݁ܺܐܦ݂ܳܐ
ܘܰܐܢܕ݁ܪܶܐܘܳܣ
ܐܰܚܽܘܗ݈ܝ
ܕ݁ܪܳܡܶܝܢ
ܡܨܺܝܕ݂ܳܬ݂ܳܐ
ܒ݁ܝܰܡܳܐ
ܐܺܝܬ݂ܰܝܗܽܘܢ
ܗ݈ܘܰܘ ܓ݁ܶܝܪ
ܨܰܝܳܕ݂ܶܐ܂</div>
<div type="v" n="19">ܘܶܐܡܰܪ
ܠܗܽܘܢ ܝܶܫܽܘܥ
ܬ݁ܰܘ ܒ݁ܳܬ݂ܰܪܝ
ܘܶܐܥܒ݁ܶܕ݂ܟ݂ܽܘܢ
ܕ݁ܬ݂ܶܗܘܽܘܢ
ܨܰܝܳܕ݂ܶܐ
ܕ݁ܰܒ݂ܢܰܝ
ܐ݈ܢܳܫܳܐ܂</div>
<div type="v" n="20">ܗܶܢܽܘܢ
ܕ݁ܶܝܢ ܡܶܚܕ݂ܳܐ
ܫܒ݂ܰܩܘ
ܡܨܺܝܕ݂ܳܬ݂ܗܽܘܢ
ܘܶܐܙܰܠܘ
ܒ݁ܳܬ݂ܪܶܗ܂</div>
<div type="v" n="21">ܘܟ݂ܰܕ݂
ܥܒ݂ܰܪ ܡܶܢ
ܬ݁ܰܡܳܢ ܚܙܳܐ
ܐ݈ܚܪܳܢܶܐ
ܐܰܚܶܐ ܬ݁ܪܶܝܢ
ܝܰܥܩܽܘܒ݂ ܒ݁ܰܪ
ܙܰܒ݂ܕ݂ܰܝ
ܘܝܽܘܚܰܢܳܢ
ܐܰܚܽܘܗ݈ܝ
ܒ݁ܶܐܠܦ݂ܳܐ ܥܰܡ
ܙܰܒ݂ܕ݂ܰܝ
ܐܰܒ݂ܽܘܗܽܘܢ
ܕ݁ܰܡܬ݂ܰܩܢܺܝܢ
ܡܨܺܝܕ݂ܳܬ݂ܗܽܘܢ
ܘܰܩܪܳܐ
ܐܶܢܽܘܢ܂</div>
<div type="v" n="22">ܗܶܢܽܘܢ
ܕ݁ܶܝܢ ܡܶܚܕ݂ܳܐ
ܫܒ݂ܰܩܘ
ܠܶܐܠܦ݂ܳܐ
ܘܠܰܐܒ݂ܽܘܗܽܘܢ
ܘܶܐܙܰܠܘ
ܒ݁ܳܬ݂ܪܶܗ܂</div>
<div type="v" n="23">ܘܡܶܬ݂ܟ݁ܪܶܟ݂
ܗ݈ܘܳܐ ܝܶܫܽܘܥ
ܒ݁ܟ݂ܽܠܳܗ
ܓ݁ܠܺܝܠܳܐ
ܘܡܰܠܶܦ݂ ܗ݈ܘܳܐ
ܒ݁ܰܟ݂ܢܽܘܫܳܬ݂ܗܽܘܢ
ܘܡܰܟ݂ܪܶܙ
ܣܒ݂ܰܪܬ݂ܳܐ
ܕ݁ܡܰܠܟ݁ܽܘܬ݂ܳܐ
ܘܡܰܐܣܶܐ ܟ݁ܽܠ
ܟ݁ܺܐܒ݂
ܘܟ݂ܽܘܪܗܳܢ
ܒ݁ܥܰܡܳܐ܂</div>
<div type="v" n="24">ܘܶܐܫܬ݁ܡܰܥ
ܛܶܒ݁ܶܗ
ܒ݁ܟ݂ܽܠܳܗ
ܣܽܘܪܺܝܰܐ
ܘܩܰܪܶܒ݂ܘ ܠܶܗ
ܟ݁ܽܠܗܽܘܢ
ܐܰܝܠܶܝܢ
ܕ݁ܒ݂ܺܝܫ ܒ݁ܺܝܫ
ܥܒ݂ܺܝܕ݂ܺܝܢ
ܒ݁ܟ݂ܽܘܪܗܳܢܶܐ
ܡܫܰܚܠܦ݂ܶܐ
ܘܰܐܝܠܶܝܢ
ܕ݁ܰܐܠܺܝܨܺܝܢ
ܒ݁ܬ݂ܰܫܢܺܝܩܶܐ
ܘܕ݂ܰܝܘܳܢܶܐ
ܘܰܕ݂ܒ݂ܰܪ
ܐܶܓ݁ܳܪܶܐ
ܘܰܡܫܰܪܰܝܳܐ
ܘܰܐܣܺܝ
ܐܶܢܽܘܢ܂</div>
<div type="v" n="25">ܘܶܐܙܰܠܘ
ܒ݁ܳܬ݂ܪܶܗ
ܟ݁ܶܢܫܶܐ
ܣܰܓ݁ܺܝܶܐܐ ܡܶܢ
ܓ݁ܠܺܝܠܳܐ ܘܡܶܢ
ܥܶܣܪܰܬ݂‌ܡ̈ܕ݂ܺܝܢܳܬ݂ܳܐ
ܘܡܶܢ
ܐܽܘܪܺܫܠܶܡ
ܘܡܶܢ ܝܺܗܽܘܕ݂
ܘܡܶܢ ܥܶܒ݂ܪܳܐ
ܕ݁ܝܽܘܪܕ݁ܢܳܢ܂</div>
</div>
<div type="ch" n="5">
<div type="title" n="title"> ܀ ܡܬܝ ܗܗ </div>
<div type="v" n="1">ܟ݁ܰܕ݂ ܚܙܳܐ
ܕ݁ܶܝܢ ܝܶܫܽܘܥ
ܠܟ݂ܶܢܫܶܐ ܣܠܶܩ
ܠܛܽܘܪܳܐ
ܘܟ݂ܰܕ݂
ܝܺܬ݂ܶܒ݂
ܩܪܶܒ݂ܘ
ܠܘܳܬ݂ܶܗ
ܬ݁ܰܠܡܺܝܕ݂ܰܘܗ݈ܝ܂</div>
<div type="v" n="2">ܘܰܦ݂ܬ݂ܰܚ
ܦ݁ܽܘܡܶܗ
ܘܡܰܠܶܦ݂ ܗ݈ܘܳܐ
ܠܗܽܘܢ
ܘܳܐܡܰܪ܂</div>
<div type="v" n="3">ܛܽܘܒ݂ܰܝܗܽܘܢ
ܠܡܶܣܟ݁ܺܢܶܐ
ܒ݁ܪܽܘܚ
ܕ݁ܕ݂ܺܝܠܗܽܘܢ
ܗ݈ܺܝ
ܡܰܠܟ݁ܽܘܬ݂ܳܐ
ܕ݁ܰܫܡܰܝܳܐ܂</div>
<div type="v" n="4">ܛܽܘܒ݂ܰܝܗܽܘܢ
ܠܰܐܒ݂ܺܝܠܶܐ
ܕ݁ܗܶܢܽܘܢ
ܢܶܬ݂ܒ݁ܰܝܐܘܽܢ܂</div>
<div type="v" n="5">ܛܽܘܒ݂ܰܝܗܽܘܢ
ܠܡܰܟ݁ܺܝܟ݂ܶܐ
ܕ݁ܗܶܢܽܘܢ
ܢܺܐܪܬ݂ܽܘܢ
ܠܰܐܪܥܳܐ܂</div>
<div type="v" n="6">ܛܽܘܒ݂ܰܝܗܽܘܢ
ܠܰܐܝܠܶܝܢ
ܕ݁ܟ݂ܰܦ݂ܢܺܝܢ
ܘܰܨܗܶܝܢ
ܠܟ݂ܺܐܢܽܘܬ݂ܳܐ
ܕ݁ܗܶܢܽܘܢ
ܢܶܣܒ݁ܥܽܘܢ܂</div>
<div type="v" n="7">ܛܽܘܒ݂ܰܝܗܽܘܢ
ܠܰܡܪܰܚܡܳܢܶܐ
ܕ݁ܰܥܠܰܝܗܽܘܢ
ܢܶܗܘܽܘܢ
ܪܰܚܡܶܐ܂</div>
<div type="v" n="8">ܛܽܘܒ݂ܰܝܗܽܘܢ
ܠܰܐܝܠܶܝܢ
ܕ݁ܰܕ݂ܟ݂ܶܝܢ
ܒ݁ܠܶܒ݁ܗܽܘܢ
ܕ݁ܗܶܢܽܘܢ
ܢܶܚܙܽܘܢ
ܠܰܐܠܳܗܳܐ܂</div>
<div type="v" n="9">ܛܽܘܒ݂ܰܝܗܽܘܢ
ܠܥܳܒ݂ܕ݁ܰܝ
ܫܠܳܡܳܐ
ܕ݁ܰܒ݂ܢܰܘܗ݈ܝ
ܕ݁ܰܐܠܳܗܳܐ
ܢܶܬ݂ܩܪܽܘܢ܂</div>
<div type="v" n="10">ܛܽܘܒ݂ܰܝܗܽܘܢ
ܠܰܐܝܠܶܝܢ
ܕ݁ܶܐܬ݂ܪܕ݂ܶܦ݂ܘ
ܡܶܛܽܠ
ܟ݁ܺܐܢܽܘܬ݂ܳܐ
ܕ݁ܕ݂ܺܝܠܗܽܘܢ
ܗ݈ܺܝ
ܡܰܠܟ݁ܽܘܬ݂ܳܐ
ܕ݁ܰܫܡܰܝܳܐ܂</div>
<div type="v" n="11">ܛܽܘܒ݂ܰܝܟ݁ܽܘܢ
ܐܶܡܰܬ݂ܝ
ܕ݁ܰܡܚܰܣܕ݁ܺܝܢ
ܠܟ݂ܽܘܢ
ܘܪܳܕ݂ܦ݁ܺܝܢ
ܠܟ݂ܽܘܢ
ܘܳܐܡܪܺܝܢ
ܥܠܰܝܟ݁ܽܘܢ
ܟ݁ܽܠ ܡܶܠܳܐ
ܒ݁ܺܝܫܳܐ
ܡܶܛܽܠܳܬ݂ܝ
ܒ݁ܕ݂ܰܓ݁ܳܠܽܘܬ݂ܳܐ܂</div>
<div type="v" n="12">ܗܳܝܕ݁ܶܝܢ
ܚܕ݂ܰܘ ܘܰܪܘܰܙܘ
ܕ݁ܰܐܓ݂ܪܟ݂ܽܘܢ
ܣܓ݂ܺܝ
ܒ݁ܰܫܡܰܝܳܐ
ܗܳܟ݂ܰܢܳܐ
ܓ݁ܶܝܪ ܪܕ݂ܰܦ݂ܘ
ܠܰܢܒ݂ܺܝܶܐ
ܕ݁ܡܶܢ
ܩܕ݂ܳܡܰܝܟ݁ܽܘܢ܂</div>
<div type="v" n="13">ܐܰܢ݈ܬ݁ܽܘܢ
ܐܶܢܽܘܢ ܡܶܠܚܳܗ
ܕ݁ܰܐܪܥܳܐ
ܐܶܢܗܽܘ ܕ݁ܶܝܢ
ܕ݁ܡܶܠܚܳܐ
ܬ݁ܶܦ݂ܟ݁ܰܗ
ܒ݁ܡܳܢܳܐ
ܬ݁ܶܬ݂ܡܠܰܚ
ܠܡܶܕ݁ܶܡ ܠܳܐ
ܐܳܙܳܠ݈ܐ ܐܶܠܳܐ
ܕ݁ܬ݂ܶܫܬ݁ܕ݂ܶܐ
ܠܒ݂ܰܪ
ܘܬ݂ܶܬ݁ܕ݂ܺܝܫ
ܡܶܢ ܐ݈ܢܳܫܳܐ܂</div>
<div type="v" n="14">ܐܰܢ݈ܬ݁ܽܘܢ
ܐܶܢܽܘܢ
ܢܽܘܗܪܶܗ
ܕ݁ܥܳܠܡܳܐ ܠܳܐ
ܡܶܫܟ݁ܚܳܐ
ܕ݁ܬ݂ܶܛܫܶܐ
ܡܕ݂ܺܝܢ݈ܬ݁ܳܐ
ܕ݁ܥܰܠ ܛܽܘܪܳܐ
ܒ݁ܰܢܝܳܐ܂</div>
<div type="v" n="15">ܘܠܳܐ
ܡܰܢܗܪܺܝܢ
ܫܪܳܓ݂ܳܐ
ܘܣܳܝܡܺܝܢ ܠܶܗ
ܬ݁ܚܶܝܬ݂
ܣܰܐܬ݂ܳܐ ܐܶܠܳܐ
ܥܰܠ ܡܢܳܪܬ݁ܳܐ
ܘܡܰܢܗܰܪ ܠܟ݂ܽܠ
ܐܰܝܠܶܝܢ
ܕ݁ܰܒ݂ܒ݂ܰܝܬ݁ܳܐ
ܐܶܢܽܘܢ܂</div>
<div type="v" n="16">ܗܳܟ݂ܰܢܳܐ
ܢܶܢܗܰܪ
ܢܽܘܗܪܟ݂ܽܘܢ
ܩܕ݂ܳܡ
ܒ݁ܢܰܝܢܳܫܳܐ
ܕ݁ܢܶܚܙܽܘܢ
ܥܒ݂ܳܕ݂ܰܝܟ݁ܽܘܢ
ܛܳܒ݂ܶܐ
ܘܰܢܫܰܒ݁ܚܽܘܢ
ܠܰܐܒ݂ܽܘܟ݂ܽܘܢ
ܕ݁ܒ݂ܰܫܡܰܝܳܐ܂</div>
<div type="v" n="17">ܠܳܐ
ܬ݁ܰܣܒ݁ܪܽܘܢ
ܕ݁ܶܐܬ݂ܺܝܬ݂
ܕ݁ܶܐܫܪܶܐ
ܢܳܡܽܘܣܳܐ ܐܰܘ
ܢܒ݂ܺܝܶܐ ܠܳܐ
ܐܶܬ݂ܺܝܬ݂
ܕ݁ܶܐܫܪܶܐ
ܐܶܠܳܐ
ܕ݁ܶܐܡܰܠܶܐ܂</div>
<div type="v" n="18">ܐܰܡܺܝܢ
ܓ݁ܶܝܪ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܰܥܕ݂ܰܡܳܐ
ܕ݁ܢܶܥܒ݁ܪܽܘܢ
ܫܡܰܝܳܐ
ܘܰܐܪܥܳܐ ܝܽܘܕ݂
ܚܕ݂ܳܐ ܐܰܘ
ܚܰܕ݂ ܣܶܪܛܳܐ
ܠܳܐ ܢܶܥܒ݁ܰܪ
ܡܶܢ ܢܳܡܽܘܣܳܐ
ܥܕ݂ܰܡܳܐ
ܕ݁ܟ݂ܽܠ
ܢܶܗܘܶܐ܂</div>
<div type="v" n="19">ܟ݁ܽܠ ܡܰܢ
ܗܳܟ݂ܺܝܠ
ܕ݁ܢܶܫܪܶܐ ܚܰܕ݂
ܡܶܢ
ܦ݁ܽܘܩܕ݁ܳܢܶܐ
ܗܳܠܶܝܢ
ܙܥܽܘܪܶܐ
ܘܢܰܠܶܦ݂
ܗܳܟ݂ܰܢܳܐ
ܠܰܒ݂ܢܰܝܢܳܫܳܐ
ܒ݁ܨܺܝܪܳܐ
ܢܶܬ݂ܩܪܶܐ
ܒ݁ܡܰܠܟ݁ܽܘܬ݂ܳܐ
ܕ݁ܰܫܡܰܝܳܐ
ܟ݁ܽܠ ܕ݁ܶܝܢ
ܕ݁ܢܶܥܒ݁ܶܕ݂
ܘܢܰܠܶܦ݂ ܗܳܢܳܐ
ܪܰܒ݁ܳܐ
ܢܶܬ݂ܩܪܶܐ
ܒ݁ܡܰܠܟ݁ܽܘܬ݂ܳܐ
ܕ݁ܰܫܡܰܝܳܐ܂</div>
<div type="v" n="20">ܐܳܡܰܪ
ܐ݈ܢܳܐ ܠܟ݂ܽܘܢ
ܓ݁ܶܝܪ ܕ݁ܶܐܠܳܐ
ܬ݁ܺܐܬ݂ܰܪ
ܟ݁ܺܐܢܽܘܬ݂ܟ݂ܽܘܢ
ܝܰܬ݁ܺܝܪ ܡܶܢ
ܕ݁ܣܳܦ݂ܪܶܐ
ܘܰܦ݂ܪܺܝܫܶܐ
ܠܳܐ ܬ݁ܶܥܠܽܘܢ
ܠܡܰܠܟ݁ܽܘܬ݂ܳܐ
ܕ݁ܰܫܡܰܝܳܐ܂</div>
<div type="v" n="21">ܫܡܰܥܬ݁ܽܘܢ
ܕ݁ܶܐܬ݂ܶܐܡܰܪ
ܠܩܰܕ݂ܡܳܝܶܐ
ܠܳܐ ܬ݁ܶܩܛܽܘܠ
ܘܟ݂ܽܠ
ܕ݁ܢܶܩܛܽܘܠ
ܡܚܰܝܰܒ݂ ܗ݈ܽܘ
ܠܕ݂ܺܝܢܳܐ܂</div>
<div type="v" n="22">ܐܶܢܳܐ
ܕ݁ܶܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܟ݂ܽܠ ܡܰܢ
ܕ݁ܢܶܪܓ݁ܰܙ ܥܰܠ
ܐܰܚܽܘܗ݈ܝ
ܐܺܝܩܺܐ
ܡܚܰܝܰܒ݂ ܗ݈ܽܘ
ܠܕ݂ܺܝܢܳܐ
ܘܟ݂ܽܠ
ܕ݁ܢܺܐܡܰܪ
ܠܰܐܚܽܘܗ݈ܝ
ܪܰܩܰܐ ܡܚܰܝܰܒ݂
ܗ݈ܽܘ
ܠܰܟ݂ܢܽܘܫܬ݁ܳܐ
ܘܡܰܢ ܕ݁ܢܺܐܡܰܪ
ܠܶܠܳܐ ܡܚܰܝܰܒ݂
ܗ݈ܽܘ
ܠܓ݂ܺܗܰܢܳܐ
ܕ݁ܢܽܘܪܳܐ܂</div>
<div type="v" n="23">ܐܶܢ ܗܽܘ
ܗܳܟ݂ܺܝܠ
ܕ݁ܰܡܩܰܪܶܒ݂
ܐܰܢ݈ܬ݁
ܩܽܘܪܒ݁ܳܢܳܟ݂
ܥܰܠ ܡܰܕ݂ܒ݁ܚܳܐ
ܘܬ݂ܰܡܳܢ
ܬ݁ܶܬ݁ܕ݁ܟ݂ܰܪ
ܕ݁ܰܐܚܺܝܕ݂
ܥܠܰܝܟ݁
ܐܰܚܽܘܟ݂
ܐܰܟ݁ܬ݂ܳܐ
ܡܶܕ݁ܶܡ܂</div>
<div type="v" n="24">ܫܒ݂ܽܘܩ
ܬ݁ܰܡܳܢ
ܩܽܘܪܒ݁ܳܢܳܟ݂
ܩܕ݂ܳܡ
ܡܰܕ݂ܒ݁ܚܳܐ
ܘܙܶܠ ܠܽܘܩܕ݂ܰܡ
ܐܶܬ݂ܪܰܥܳܐ ܥܰܡ
ܐܰܚܽܘܟ݂
ܘܗܳܝܕ݁ܶܝܢ
ܬ݁ܳܐ ܩܰܪܶܒ݂
ܩܽܘܪܒ݁ܳܢܳܟ݂܂</div>
<div type="v" n="25">ܗܘܰܝܬ݁
ܡܶܬ݂ܰܐܘܶܐ ܥܰܡ
ܒ݁ܥܶܠ
ܕ݁ܺܝܢܳܟ݂
ܥܓ݂ܰܠ ܥܰܕ݂
ܥܰܡܶܗ ܐܰܢ݈ܬ݁
ܒ݁ܽܐܘܪܚܳܐ
ܕ݁ܰܠܡܳܐ ܒ݁ܥܶܠ
ܕ݁ܺܝܢܳܟ݂
ܢܰܫܠܡܳܟ݂
ܠܕ݂ܰܝܳܢܳܐ
ܘܕ݂ܰܝܳܢܳܐ
ܢܰܫܠܡܳܟ݂
ܠܓ݂ܰܒ݁ܳܝܳܐ
ܘܬ݂ܶܦ݁ܶܠ
ܒ݁ܶܝܬ݂
ܐܰܣܺܝܪܶܐ܂</div>
<div type="v" n="26">ܘܰܐܡܺܝܢ
ܐܳܡܰܪ ܐ݈ܢܳܐ
ܠܳܟ݂ ܕ݁ܠܳܐ
ܬ݁ܶܦ݁ܽܘܩ ܡܶܢ
ܬ݁ܰܡܳܢ
ܥܕ݂ܰܡܳܐ
ܕ݁ܬ݂ܶܬ݁ܶܠ
ܫܳܡܽܘܢܳܐ
ܐ݈ܚܪܳܝܳܐ܂</div>
<div type="v" n="27">ܫܡܰܥܬ݁ܽܘܢ
ܕ݁ܶܐܬ݂ܶܐܡܰܪ
ܕ݁ܠܳܐ
ܬ݁ܓ݂ܽܘܪ܂</div>
<div type="v" n="28">ܐܶܢܳܐ
ܕ݁ܶܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܟ݂ܽܠ ܡܰܢ
ܕ݁ܚܳܙܶܐ
ܐܰܢ݈ܬ݁ܬ݂ܳܐ
ܐܰܝܟ݂
ܕ݁ܢܶܪܓ݁ܺܝܗ
ܡܶܚܕ݂ܳܐ
ܓ݁ܳܪܳܗ
ܒ݁ܠܶܒ݁ܶܗ܂</div>
<div type="v" n="29">ܐܶܢ ܕ݁ܶܝܢ
ܥܰܝܢܳܟ݂
ܕ݁ܝܰܡܺܝܢܳܐ
ܡܰܟ݂ܫܠܳܐ ܠܳܟ݂
ܚܨܺܝܗ
ܘܰܫܕ݂ܺܝܗ
ܡܶܢܳܟ݂ ܦ݁ܰܩܳܚ
ܠܳܟ݂ ܓ݁ܶܝܪ
ܕ݁ܢܺܐܒ݂ܰܕ݂
ܚܰܕ݂
ܗܰܕ݁ܳܡܳܟ݂
ܘܠܳܐ ܟ݁ܽܠܶܗ
ܦ݁ܰܓ݂ܪܳܟ݂
ܢܶܦ݁ܶܠ
ܒ݁ܓ݂ܺܗܰܢܳܐ܂</div>
<div type="v" n="30">ܘܶܐܢ
ܐܺܝܕ݂ܳܟ݂
ܕ݁ܝܰܡܺܝܢܳܐ
ܡܰܟ݂ܫܠܳܐ ܠܳܟ݂
ܦ݁ܣܽܘܩ ܫܕ݂ܺܝܗ
ܡܶܢܳܟ݂ ܦ݁ܰܩܳܚ
ܠܳܟ݂ ܓ݁ܶܝܪ
ܕ݁ܢܺܐܒ݂ܰܕ݂
ܚܰܕ݂ ܡܶܢ
ܗܰܕ݁ܳܡܰܝܟ݁
ܘܠܳܐ ܟ݁ܽܠܶܗ
ܦ݁ܰܓ݂ܪܳܟ݂
ܢܶܦ݁ܶܠ
ܒ݁ܓ݂ܺܗܰܢܳܐ܂</div>
<div type="v" n="31">ܐܶܬ݂ܶܐܡܰܪ
ܕ݁ܡܰܢ ܕ݁ܫܳܪܶܐ
ܐܰܢ݈ܬ݁ܬ݂ܶܗ
ܢܶܬ݁ܶܠ ܠܳܗ
ܟ݁ܬ݂ܳܒ݂ܳܐ
ܕ݁ܕ݂ܽܘܠܳܠܳܐ܂</div>
<div type="v" n="32">ܐܶܢܳܐ
ܕ݁ܶܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܟ݂ܽܠ ܡܰܢ
ܕ݁ܫܳܪܶܐ
ܐܰܢ݈ܬ݁ܬ݂ܶܗ
ܠܒ݂ܰܪ ܡܶܢ
ܡܶܠܬ݂ܳܐ
ܕ݁ܙܳܢܝܽܘܬ݂ܳܐ
ܥܳܒ݂ܶܕ݂ ܠܳܗ
ܕ݁ܰܬ݂ܓ݂ܽܘܪ
ܘܡܰܢ ܕ݁ܫܳܩܶܠ
ܫܒ݂ܺܝܩܬ݁ܳܐ
ܓ݁ܳܐܰܪ܂</div>
<div type="v" n="33">ܬ݁ܽܘܒ݂
ܫܡܰܥܬ݁ܽܘܢ
ܕ݁ܶܐܬ݂ܶܐܡܰܪ
ܠܩܰܕ݂ܡܳܝܶܐ
ܕ݁ܠܳܐ
ܬ݁ܕ݂ܰܓ݁ܶܠ
ܒ݁ܡܰܘܡܳܬ݂ܳܟ݂
ܬ݁ܫܰܠܶܡ ܕ݁ܶܝܢ
ܠܡܳܪܝܳܐ
ܡܰܘܡܳܬ݂ܳܟ݂܂</div>
<div type="v" n="34">ܐܶܢܳܐ
ܕ݁ܶܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܠܳܐ ܬ݁ܺܐܡܽܘܢ
ܣܳܟ݂ ܠܳܐ
ܒ݁ܰܫܡܰܝܳܐ
ܕ݁ܟ݂ܽܘܪܣܝܳܐ
ܗܽܘ
ܕ݁ܰܐܠܳܗܳܐ܂</div>
<div type="v" n="35">ܘܠܳܐ
ܒ݁ܰܐܪܥܳܐ
ܕ݁ܟ݂ܽܘܒ݂ܫܳܐ
ܗ݈ܝ
ܕ݁ܰܬ݂ܚܶܝܬ݂
ܪܶܓ݂ܠܰܘܗ݈ܝ
ܐܳܦ݂ܠܳܐ
ܒ݁ܽܐܘܪܺܝܫܠܶܡ
ܕ݁ܰܡܕ݂ܺܝܢ݈ܬ݁ܶܗ
ܗ݈ܺܝ
ܕ݁ܡܰܠܟ݁ܳܐ
ܪܰܒ݁ܳܐ܂</div>
<div type="v" n="36">ܐܳܦ݂ܠܳܐ
ܒ݁ܪܺܫܳܟ݂
ܬ݁ܺܐܡܶܐ ܕ݁ܠܳܐ
ܡܶܫܟ݁ܰܚ
ܐܰܢ݈ܬ݁
ܠܡܶܥܒ݁ܰܕ݂
ܒ݁ܶܗ ܡܶܢܬ݂ܳܐ
ܚܕ݂ܳܐ
ܕ݁ܣܰܥܪܳܐ
ܐܽܘܟ݁ܳܡܬ݁ܳܐ
ܐܰܘ
ܚܶܘܳܪܬ݁ܳܐ܂</div>
<div type="v" n="37">ܐܶܠܳܐ
ܬ݁ܶܗܘܶܐ
ܡܶܠܰܬ݂ܟ݂ܽܘܢ
ܐܺܝܢ ܐܺܝܢ
ܘܠܳܐ ܠܳܐ
ܡܶܕ݁ܶܡ ܕ݁ܡܶܢ
ܗܳܠܶܝܢ
ܝܰܬ݁ܺܝܪ ܡܶܢ
ܒ݁ܺܝܫܳܐ ܗܽܘ܂</div>
<div type="v" n="38">ܫܡܰܥܬ݁ܽܘܢ
ܕ݁ܶܐܬ݂ܶܐܡܰܪ
ܕ݁ܥܰܝܢܳܐ
ܚܠܳܦ݂ ܥܰܝܢܳܐ
ܘܫܶܢܳܐ ܚܠܳܦ݂
ܫܶܢܳܐ܂</div>
<div type="v" n="39">ܐܶܢܳܐ
ܕ݁ܶܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܠܳܐ
ܬ݁ܩܽܘܡܽܘܢ
ܠܽܘܩܒ݂ܰܠ
ܒ݁ܺܝܫܳܐ ܐܶܠܳܐ
ܡܰܢ ܕ݁ܡܳܚܶܐ
ܠܳܟ݂ ܥܰܠ
ܦ݁ܰܟ݁ܳܟ݂
ܕ݁ܝܰܡܺܝܢܳܐ
ܐܰܦ݂ܢܳܐ ܠܶܗ
ܐܳܦ݂
ܐ݈ܚܪܺܢܳܐ܂</div>
<div type="v" n="40">ܘܡܰܢ
ܕ݁ܨܳܒ݂ܶܐ
ܕ݁ܰܢܕ݂ܽܘܢ
ܥܰܡܳܟ݂
ܘܢܶܫܩܽܘܠ
ܟ݁ܽܘܬ݁ܺܝܢܳܟ݂
ܫܒ݂ܽܘܩ ܠܶܗ
ܐܳܦ݂
ܡܰܪܛܽܘܛܳܟ݂܂</div>
<div type="v" n="41">ܡܰܢ
ܕ݁ܰܡܫܰܚܰܪ
ܠܳܟ݂ ܡܺܝܠܳܐ
ܚܰܕ݂ ܙܶܠ
ܥܰܡܶܗ
ܬ݁ܪܶܝܢ܂</div>
<div type="v" n="42">ܡܰܢ
ܕ݁ܫܳܐܶܠ ܠܳܟ݂
ܗܰܒ݂ ܠܶܗ ܘܡܰܢ
ܕ݁ܨܳܒ݂ܶܐ
ܕ݁ܢܺܐܙܰܦ݂
ܡܶܢܳܟ݂ ܠܳܐ
ܬ݁ܶܟ݂ܠܶܝܘܗ݈ܝ܂</div>
<div type="v" n="43">ܫܡܰܥܬ݁ܽܘܢ
ܕ݁ܶܐܬ݂ܶܐܡܰܪ
ܕ݁ܰܪܚܰܡ
ܠܩܰܪܺܝܒ݂ܳܟ݂
ܘܰܣܢܺܝ
ܠܰܒ݂ܥܶܠܕ݁ܒ݂ܳܒ݂ܳܟ݂܂</div>
<div type="v" n="44">ܐܶܢܳܐ
ܕ݁ܶܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܐܰܚܶܒ݂ܘ
ܠܰܒ݂ܥܶܠܕ݁ܒ݂ܳܒ݂ܰܝܟ݁ܽܘܢ
ܘܒ݂ܰܪܶܟ݂ܘ
ܠܡܰܢ ܕ݁ܠܳܐܶܛ
ܠܟ݂ܽܘܢ
ܘܰܥܒ݂ܶܕ݂ܘ
ܕ݁ܫܰܦ݁ܺܝܪ
ܠܡܰܢ ܕ݁ܣܳܢܶܐ
ܠܟ݂ܽܘܢ ܘܨܰܠܰܘ
ܥܰܠ ܐܰܝܠܶܝܢ
ܕ݁ܕ݂ܳܒ݂ܪܺܝܢ
ܠܟ݂ܽܘܢ
ܒ݁ܰܩܛܺܝܪܳܐ
ܘܪܳܕ݂ܦ݁ܺܝܢ
ܠܟ݂ܽܘܢ܂</div>
<div type="v" n="45">ܐܰܝܟ݁ܰܢܳܐ
ܕ݁ܬ݂ܶܗܘܽܘܢ
ܒ݁ܢܰܘܗ݈ܝ
ܕ݁ܰܐܒ݂ܽܘܟ݂ܽܘܢ
ܕ݁ܒ݂ܰܫܡܰܝܳܐ
ܗܰܘ ܕ݁ܡܰܕ݂ܢܰܚ
ܫܶܡܫܶܗ ܥܰܠ
ܛܳܒ݂ܶܐ ܘܥܰܠ
ܒ݁ܺܝܫܶܐ
ܘܡܰܚܶܬ݂
ܡܶܛܪܶܗ ܥܰܠ
ܟ݁ܺܐܢܶܐ ܘܥܰܠ
ܥܰܘܳܠܶܐ܂</div>
<div type="v" n="46">ܐܶܢ ܓ݁ܶܝܪ
ܡܰܚܒ݂ܺܝܢ
ܐܢ݈ܬ݁ܽܘܢ
ܠܰܐܝܠܶܝܢ
ܕ݁ܡܰܚܒ݂ܺܝܢ
ܠܟ݂ܽܘܢ ܡܳܢܳܐ
ܐܰܓ݂ܪܳܐ ܐܺܝܬ݂
ܠܟ݂ܽܘܢ ܠܳܐ
ܗܳܐ ܐܳܦ݂
ܡܳܟ݂ܣܶܐ ܗܺܝ
ܗܳܕ݂ܶܐ
ܥܳܒ݂ܕ݁ܺܝܢ܂</div>
<div type="v" n="47">ܘܶܐܢ
ܫܳܐܠܺܝܢ
ܐܢ݈ܬ݁ܽܘܢ
ܒ݁ܰܫܠܳܡܳܐ
ܕ݁ܰܐܚܰܝܟ݁ܽܘܢ
ܒ݁ܰܠܚܽܘܕ݂
ܡܳܢܳܐ ܝܰܬ݁ܺܝܪ
ܥܳܒ݂ܕ݁ܺܝܢ
ܐܢ݈ܬ݁ܽܘܢ ܠܳܐ
ܗܳܐ ܐܳܦ݂
ܡܳܟ݂ܣܶܐ ܗܺܝ
ܗܳܕ݂ܶܐ
ܥܳܒ݂ܕ݁ܺܝܢ܂</div>
<div type="v" n="48">ܗܘܰܘ
ܗܳܟ݂ܺܝܠ
ܐܰܢ݈ܬ݁ܽܘܢ
ܓ݁ܡܺܝܪܶܐ
ܐܰܝܟ݁ܰܢܳܐ
ܕ݁ܰܐܒ݂ܽܘܟ݂ܽܘܢ
ܕ݁ܒ݂ܰܫܡܰܝܳܐ
ܓ݁ܡܺܝܪ ܗ݈ܽܘ܂</div>
</div>
<div type="ch" n="6">
<div type="title" n="title"> ܀ ܡܬܝ ܘܘ </div>
<div type="v" n="1">ܚܽܘܪܘ
ܕ݁ܶܝܢ
ܒ݁ܙܶܕ݂ܩܰܬ݂ܟ݂ܽܘܢ
ܕ݁ܠܳܐ
ܬ݁ܶܥܒ݁ܕ݂ܽܘܢܳܗ
ܩܕ݂ܳܡ ܒ݁ܢܰܝ
ܐ݈ܢܳܫܳܐ ܐܰܝܟ݂
ܕ݁ܬ݂ܶܬ݂ܚܙܽܘܢ
ܠܗܽܘܢ ܘܶܐܠܳܐ
ܐܰܓ݂ܪܳܐ ܠܰܝܬ݁
ܠܟ݂ܽܘܢ ܠܘܳܬ݂
ܐܰܒ݂ܽܘܟ݂ܽܘܢ
ܕ݁ܒ݂ܰܫܡܰܝܳܐ܂</div>
<div type="v" n="2">ܐܶܡܰܬ݂ܝ
ܗܳܟ݂ܺܝܠ
ܕ݁ܥܳܒ݂ܶܕ݂
ܐܰܢ݈ܬ݁
ܙܶܕ݂ܩܬ݂ܳܐ ܠܳܐ
ܬ݁ܶܩܪܶܐ
ܩܰܪܢܳܐ
ܩܕ݂ܳܡܰܝܟ݁
ܐܰܝܟ݂
ܕ݁ܥܳܒ݂ܕ݁ܺܝܢ
ܢܳܣܒ݁ܰܝ
ܒ݁ܰܐܦ݁ܶܐ
ܒ݁ܰܟ݂ܢܽܘܫܳܬ݂ܳܐ
ܘܰܒ݂ܫܽܘܩܶܐ
ܐܰܝܟ݂
ܕ݁ܢܶܫܬ݁ܰܒ݁ܚܽܘܢ
ܡܶܢ ܒ݁ܢܰܝ
ܐ݈ܢܳܫܳܐ
ܘܰܐܡܺܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܩܰܒ݁ܶܠܘ
ܐܰܓ݂ܪܗܽܘܢ܂</div>
<div type="v" n="3">ܐܰܢ݈ܬ݁
ܕ݁ܶܝܢ ܡܳܐ
ܕ݁ܥܳܒ݂ܶܕ݂
ܐܰܢ݈ܬ݁
ܙܶܕ݂ܩܬ݂ܳܐ ܠܳܐ
ܬ݁ܶܕ݁ܰܥ
ܣܶܡܳܠܳܟ݂
ܡܳܢܳܐ
ܥܳܒ݂ܕ݁ܳܐ
ܝܰܡܺܝܢܳܟ݂܂</div>
<div type="v" n="4">ܐܰܝܟ݂
ܕ݁ܬ݂ܶܗܘܶܐ
ܙܶܕ݂ܩܬ݂ܳܟ݂
ܒ݁ܟ݂ܶܣܝܳܐ
ܘܰܐܒ݂ܽܘܟ݂
ܕ݁ܚܳܙܶܐ
ܒ݁ܟ݂ܶܣܝܳܐ ܗܽܘ
ܢܶܦ݂ܪܥܳܟ݂
ܒ݁ܓ݂ܶܠܝܳܐ܂</div>
<div type="v" n="5">ܘܡܳܐ
ܕ݁ܰܡܨܰܠܶܐ
ܐܰܢ݈ܬ݁ ܠܳܐ
ܬ݁ܶܗܘܶܐ ܐܰܝܟ݂
ܢܳܣܒ݁ܰܝ
ܒ݁ܰܐܦ݁ܶܐ
ܕ݁ܪܳܚܡܺܝܢ
ܠܰܡܩܳܡ
ܒ݁ܰܟ݂ܢܽܘܫܳܬ݂ܳܐ
ܘܰܒ݂ܙܳܘܝܳܬ݂ܳܐ
ܕ݁ܫܽܘܩܶܐ
ܠܰܡܨܰܠܳܝܽܘ
ܕ݁ܢܶܬ݂ܚܙܽܘܢ
ܠܰܒ݂ܢܰܝ
ܐ݈ܢܳܫܳܐ
ܘܰܐܡܺܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܩܰܒ݁ܶܠܘ
ܐܰܓ݂ܪܗܽܘܢ܂</div>
<div type="v" n="6">ܐܰܢ݈ܬ݁
ܕ݁ܶܝܢ ܐܶܡܰܬ݂ܝ
ܕ݁ܰܡܨܰܠܶܐ
ܐܰܢ݈ܬ݁ ܥܽܘܠ
ܠܬ݂ܰܘܳܢܳܟ݂
ܘܰܐܚܽܘܕ݂
ܬ݁ܰܪܥܳܟ݂
ܘܨܰܠܳܐ
ܠܰܐܒ݂ܽܘܟ݂
ܕ݁ܰܒ݂ܟ݂ܶܣܝܳܐ
ܘܰܐܒ݂ܽܘܟ݂
ܕ݁ܚܳܙܶܐ
ܒ݁ܟ݂ܶܣܝܳܐ
ܢܶܦ݂ܪܥܳܟ݂
ܒ݁ܓ݂ܶܠܝܳܐ܂</div>
<div type="v" n="7">ܘܡܳܐ
ܕ݁ܰܡܨܰܠܶܝܢ
ܐܢ݈ܬ݁ܽܘܢ ܠܳܐ
ܗܘܰܝܬ݁ܽܘܢ
ܡܦ݂ܰܩܩܺܝܢ
ܐܰܝܟ݂ ܚܰܢܦ݂ܶܐ
ܣܳܒ݂ܪܺܝܢ
ܓ݁ܶܝܪ
ܕ݁ܰܒ݂ܡܰܡܠ݈ܠܳܐ
ܣܰܓ݁ܺܝܳܐܐ
ܡܶܫܬ݁ܰܡܥܺܝܢ܂</div>
<div type="v" n="8">ܠܳܐ
ܗܳܟ݂ܺܝܠ
ܬ݁ܶܕ݁ܰܡܽܘܢ
ܠܗܽܘܢ
ܐܰܒ݂ܽܘܟ݂ܽܘܢ
ܓ݁ܶܝܪ ܝܳܕ݂ܰܥ
ܡܳܢܳܐ
ܡܶܬ݂ܒ݁ܥܶܐ
ܠܟ݂ܽܘܢ
ܥܰܕ݂ܠܳܐ
ܬ݁ܶܫܶܐܠܽܘܢܳܝܗ݈ܝ܂</div>
<div type="v" n="9">ܗܳܟ݂ܰܢܳܐ
ܗܳܟ݂ܺܝܠ ܨܰܠܰܘ
ܐܰܢ݈ܬ݁ܽܘܢ
ܐܰܒ݂ܽܘܢ
ܕ݁ܒ݂ܰܫܡܰܝܳܐ
ܢܶܬ݂ܩܰܕ݁ܰܫ
ܫܡܳܟ݂܂</div>
<div type="v" n="10">ܬ݁ܺܐܬ݂ܶܐ
ܡܰܠܟ݁ܽܘܬ݂ܳܟ݂
ܢܶܗܘܶܐ
ܨܶܒ݂ܝܳܢܳܟ݂
ܐܰܝܟ݁ܰܢܳܐ
ܕ݁ܒ݂ܰܫܡܰܝܳܐ
ܐܳܦ݂
ܒ݁ܰܐܪܥܳܐ܂</div>
<div type="v" n="11">ܗܰܒ݂ ܠܰܢ
ܠܰܚܡܳܐ
ܕ݁ܣܽܘܢܩܳܢܰܢ
ܝܰܘܡܳܢܳܐ܂</div>
<div type="v" n="12">ܘܰܫܒ݂ܽܘܩ
ܠܰܢ ܚܰܘܒ݁ܰܝܢ
ܐܰܝܟ݁ܰܢܳܐ
ܕ݁ܳܐܦ݂ ܚܢܰܢ
ܫܒ݂ܰܩܢ
ܠܚܰܝܳܒ݂ܰܝܢ܂</div>
<div type="v" n="13">ܘܠܳܐ
ܬ݁ܰܥܠܰܢ
ܠܢܶܣܝܽܘܢܳܐ
ܐܶܠܳܐ ܦ݁ܰܨܳܢ
ܡܶܢ ܒ݁ܺܝܫܳܐ
ܡܶܛܽܠ
ܕ݁ܕ݂ܺܝܠܳܟ݂
ܗ݈ܝ
ܡܰܠܟ݁ܽܘܬ݂ܳܐ
ܘܚܰܝܠܳܐ
ܘܬ݂ܶܫܒ݁ܽܘܚܬ݁ܳܐ
ܠܥܳܠܰܡ
ܥܳܠܡܺܝܢ܂</div>
<div type="v" n="14">ܐܶܢ ܓ݁ܶܝܪ
ܬ݁ܶܫܒ݁ܩܽܘܢ
ܠܰܒ݂ܢܰܝܢܳܫܳܐ
ܣܰܟ݂ܠܘܳܬ݂ܗܽܘܢ
ܢܶܫܒ݁ܽܘܩ ܐܳܦ݂
ܠܟ݂ܽܘܢ
ܐܰܒ݂ܽܘܟ݂ܽܘܢ
ܕ݁ܒ݂ܰܫܡܰܝܳܐ܂</div>
<div type="v" n="15">ܐܶܢ ܕ݁ܶܝܢ
ܠܳܐ
ܬ݁ܶܫܒ݁ܩܽܘܢ
ܠܰܒ݂ܢܰܝܢܳܫܳܐ
ܐܳܦ݂ܠܳܐ
ܐܰܒ݂ܽܘܟ݂ܽܘܢ
ܫܳܒ݂ܶܩ ܠܟ݂ܽܘܢ
ܣܰܟ݂ܠܘܳܬ݂ܟ݂ܽܘܢ܂</div>
<div type="v" n="16">ܐܶܡܰܬ݂ܝ
ܕ݁ܶܝܢ
ܕ݁ܨܳܝܡܺܝܢ
ܐܢ݈ܬ݁ܽܘܢ ܠܳܐ
ܬ݁ܶܗܘܽܘܢ
ܟ݁ܡܺܝܪܶܐ
ܐܰܝܟ݂ ܢܳܣܒ݁ܰܝ
ܒ݁ܰܐܦ݁ܶܐ
ܡܚܰܒ݁ܠܺܝܢ
ܓ݁ܶܝܪ
ܦ݁ܰܪܨܽܘܦ݁ܰܝܗܽܘܢ
ܐܰܝܟ݂
ܕ݁ܢܶܬ݂ܚܙܽܘܢ
ܠܰܒ݂ܢܰܝܢܳܫܳܐ
ܕ݁ܨܳܝܡܺܝܢ
ܘܰܐܡܺܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܩܰܒ݁ܶܠܘ
ܐܰܓ݂ܪܗܽܘܢ܂</div>
<div type="v" n="17">ܐܰܢ݈ܬ݁
ܕ݁ܶܝܢ ܡܳܐ
ܕ݁ܨܳܐܶܡ
ܐܰܢ݈ܬ݁
ܐܰܫܺܝܓ݂
ܐܰܦ݁ܰܝܟ݁
ܘܰܡܫܽܘܚ
ܪܺܫܳܟ݂܂</div>
<div type="v" n="18">ܐܰܝܟ݂
ܕ݁ܠܳܐ
ܬ݁ܶܬ݂ܚܙܶܐ
ܠܰܒ݂ܢܰܝܢܳܫܳܐ
ܕ݁ܨܳܐܶܡ
ܐܰܢ݈ܬ݁ ܐܶܠܳܐ
ܠܰܐܒ݂ܽܘܟ݂
ܕ݁ܰܒ݂ܟ݂ܶܣܝܳܐ
ܘܰܐܒ݂ܽܘܟ݂
ܕ݁ܚܳܙܶܐ
ܒ݁ܟ݂ܶܣܝܳܐ ܗܽܘ
ܢܶܦ݂ܪܥܳܟ݂܂</div>
<div type="v" n="19">ܠܳܐ
ܬ݁ܣܺܝܡܽܘܢ
ܠܟ݂ܽܘܢ
ܣܺܝܡܳܬ݂ܳܐ
ܒ݁ܰܐܪܥܳܐ
ܐܰܬ݂ܰܪ
ܕ݁ܣܳܣܳܐ
ܘܰܐܟ݂ܠܳܐ
ܡܚܰܒ݁ܠܺܝܢ
ܘܰܐܝܟ݁ܳܐ
ܕ݁ܓ݂ܰܢܳܒ݂ܶܐ
ܦ݁ܳܠܫܺܝܢ
ܘܓ݂ܳܢܒ݁ܺܝܢ܂</div>
<div type="v" n="20">ܐܶܠܳܐ
ܣܺܝܡܘ ܠܟ݂ܽܘܢ
ܣܺܝܡܳܬ݂ܳܐ
ܒ݁ܰܫܡܰܝܳܐ
ܐܰܝܟ݁ܳܐ ܕ݁ܠܳܐ
ܣܳܣܳܐ ܘܠܳܐ
ܐܰܟ݂ܠܳܐ
ܡܚܰܒ݁ܠܺܝܢ
ܘܰܐܝܟ݁ܳܐ
ܕ݁ܓ݂ܰܢܳܒ݂ܶܐ
ܠܳܐ ܦ݁ܳܠܫܺܝܢ
ܘܠܳܐ
ܓ݁ܳܢܒ݁ܺܝܢ܂</div>
<div type="v" n="21">ܐܰܝܟ݁ܳܐ
ܓ݁ܶܝܪ
ܕ݁ܺܐܝܬ݂ܶܝܗ
ܣܺܝܡܰܬ݂ܟ݂ܽܘܢ
ܬ݁ܰܡܳܢ ܗ݈ܘ
ܐܳܦ݂
ܠܶܒ݁ܟ݂ܽܘܢ܂</div>
<div type="v" n="22">ܫܪܳܓ݂ܳܐ
ܕ݁ܦ݂ܰܓ݂ܪܳܐ
ܐܺܝܬ݂ܶܝܗ
ܥܰܝܢܳܐ ܐܶܢ
ܥܰܝܢܳܟ݂
ܗܳܟ݂ܺܝܠ
ܬ݁ܶܗܘܶܐ
ܦ݁ܫܺܝܛܳܐ ܐܳܦ݂
ܟ݁ܽܠܶܗ
ܦ݁ܰܓ݂ܪܳܟ݂
ܢܰܗܺܝܪ ܗ݈ܽܘ܂</div>
<div type="v" n="23">ܐܶܢ ܕ݁ܶܝܢ
ܥܰܝܢܳܟ݂
ܬ݁ܶܗܘܶܐ
ܒ݁ܺܝܫܳܐ
ܟ݁ܽܠܶܗ
ܦ݁ܰܓ݂ܪܳܟ݂
ܚܶܫܽܘܟ݂ܳܐ
ܢܶܗܘܶܐ ܐܶܢ
ܗܳܟ݂ܺܝܠ
ܢܽܘܗܪܳܐ
ܕ݁ܒ݂ܳܟ݂
ܚܶܫܽܘܟ݂ܳܐ ܗܽܘ
ܚܶܫܽܘܟ݂ܳܟ݂
ܟ݁ܡܳܐ
ܢܶܗܘܶܐ܂</div>
<div type="v" n="24">ܠܳܐ ܐ݈ܢܳܫ
ܡܶܫܟ݁ܰܚ
ܠܰܬ݂ܪܶܝܢ
ܡܳܪܰܘܳܢ
ܠܡܶܦ݂ܠܰܚ ܐܰܘ
ܓ݁ܶܝܪ ܠܚܰܕ݂
ܢܶܣܢܶܐ
ܘܠܰܐ݈ܚܪܺܢܳܐ
ܢܶܪܚܰܡ ܐܰܘ
ܠܚܰܕ݂ ܢܝܰܩܰܪ
ܘܠܰܐ݈ܚܪܺܢܳܐ
ܢܫܽܘܛ ܠܳܐ
ܡܶܫܟ݁ܚܺܝܢ
ܐܢ݈ܬ݁ܽܘܢ
ܠܰܐܠܳܗܳܐ
ܠܡܶܦ݂ܠܰܚ
ܘܰܠܡܳܡܽܘܢܳܐ܂</div>
<div type="v" n="25">ܡܶܛܽܠ
ܗܳܢܳܐ ܐܳܡܰܪ
ܐ݈ܢܳܐ ܠܟ݂ܽܘܢ
ܠܳܐ
ܬ݁ܺܐܨܦ݁ܽܘܢ
ܠܢܰܦ݂ܫܟ݂ܽܘܢ
ܡܳܢܳܐ
ܬ݁ܶܐܟ݂ܠܽܘܢ
ܘܡܳܢܳܐ
ܬ݁ܶܫܬ݁ܽܘܢ
ܘܠܳܐ
ܠܦ݂ܰܓ݂ܪܟ݂ܽܘܢ
ܡܳܢܳܐ
ܬ݁ܶܠܒ݁ܫܽܘܢ
ܠܳܐ ܗܳܐ
ܢܰܦ݂ܫܳܐ
ܝܰܬ݁ܺܝܪܳܐ ܡܶܢ
ܣܰܝܒ݁ܳܪܬ݁ܳܐ
ܘܦ݂ܰܓ݂ܪܳܐ ܡܶܢ
ܠܒ݂ܽܘܫܳܐ܂</div>
<div type="v" n="26">ܚܽܘܪܘ
ܒ݁ܦ݂ܳܪܰܚܬ݂ܳܐ
ܕ݁ܰܫܡܰܝܳܐ
ܕ݁ܠܳܐ ܙܳܪܥܺܝܢ
ܘܠܳܐ ܚܳܨܕ݁ܺܝܢ
ܘܠܳܐ ܚܳܡܠܺܝܢ
ܒ݁ܰܐܘܨܪܶܐ
ܘܰܐܒ݂ܽܘܟ݂ܽܘܢ
ܕ݁ܒ݂ܰܫܡܰܝܳܐ
ܡܬ݂ܰܪܣܶܐ
ܠܗܽܘܢ ܠܳܐ ܗܳܐ
ܐܰܢ݈ܬ݁ܽܘܢ
ܡܝܰܬ݁ܪܺܝܢ
ܐܢ݈ܬ݁ܽܘܢ
ܡܶܢܗܽܘܢ܂</div>
<div type="v" n="27">ܡܰܢܽܘ
ܕ݁ܶܝܢ
ܡܶܢܟ݂ܽܘܢ
ܟ݁ܰܕ݂ ܝܳܨܶܦ݂
ܡܶܫܟ݁ܰܚ
ܠܡܰܘܣܳܦ݂ܽܘ
ܥܰܠ ܩܰܘܡܬ݂ܶܗ
ܐܰܡܬ݂ܳܐ
ܚܕ݂ܳܐ܂</div>
<div type="v" n="28">ܘܥܰܠ
ܠܒ݂ܽܘܫܳܐ
ܡܳܢܳܐ
ܝܳܨܦ݁ܺܝܢ
ܐܢ݈ܬ݁ܽܘܢ
ܐܶܬ݂ܒ݁ܰܩܰܘ
ܒ݁ܫܽܘܫܰܢܶܐ
ܕ݁ܕ݂ܰܒ݂ܪܳܐ
ܐܰܝܟ݁ܰܢܳܐ
ܪܳܒ݂ܝܳܢ ܕ݁ܠܳܐ
ܠܳܐܝܳܢ ܘܠܳܐ
ܥܳܙܠܳܢ܂</div>
<div type="v" n="29">ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܶܝܢ
ܕ݁ܳܐܦ݂ܠܳܐ
ܫܠܶܝܡܳܘܢ
ܒ݁ܟ݂ܽܠܶܗ
ܫܽܘܒ݂ܚܶܗ
ܐܶܬ݂ܟ݁ܰܣܺܝ
ܐܰܝܟ݂ ܚܕ݂ܳܐ
ܡܶܢܗܶܝܢ܂</div>
<div type="v" n="30">ܐܶܢ ܕ݁ܶܝܢ
ܠܰܥܡܺܝܪܳܐ
ܕ݁ܚܰܩܠܳܐ
ܕ݁ܝܰܘܡܳܢܳܐ
ܐܺܝܬ݂ܰܘܗ݈ܝ
ܘܰܡܚܳܪ ܢܳܦ݂ܶܠ
ܒ݁ܬ݂ܰܢܽܘܪܳܐ
ܐܰܠܳܗܳܐ
ܗܳܟ݂ܰܢܳܐ
ܡܰܠܒ݁ܶܫ ܠܳܐ
ܣܰܓ݁ܺܝ
ܝܰܬ݁ܺܝܪ
ܠܟ݂ܽܘܢ
ܙܥܽܘܪܰܝ
ܗܰܝܡܳܢܽܘܬ݂ܳܐ܂</div>
<div type="v" n="31">ܠܳܐ
ܗܳܟ݂ܺܝܠ
ܬ݁ܺܐܨܦ݁ܽܘܢ
ܐܰܘ ܬ݁ܺܐܡܪܽܘܢ
ܡܳܢܳܐ
ܢܶܐܟ݂ܽܘܠ ܐܰܘ
ܡܳܢܳܐ ܢܶܫܬ݁ܶܐ
ܐܰܘ ܡܳܢܳܐ
ܢܶܬ݂ܟ݁ܰܣܶܐ܂</div>
<div type="v" n="32">ܟ݁ܽܠܗܶܝܢ
ܓ݁ܶܝܪ ܗܳܠܶܝܢ
ܥܰܡ݈ܡܶܐ ܗ݈ܘ
ܒ݁ܳܥܶܝܢ ܠܗܶܝܢ
ܐܰܒ݂ܽܘܟ݂ܽܘܢ
ܕ݁ܶܝܢ
ܕ݁ܒ݂ܰܫܡܰܝܳܐ
ܝܳܕ݂ܰܥ ܕ݁ܳܐܦ݂
ܠܟ݂ܽܘܢ
ܡܶܬ݂ܒ݁ܰܥܝܳܢ
ܗܳܠܶܝܢ
ܟ݁ܽܠܗܶܝܢ܂</div>
<div type="v" n="33">ܒ݁ܥܰܘ
ܕ݁ܶܝܢ
ܠܽܘܩܕ݂ܰܡ
ܡܰܠܟ݁ܽܘܬ݂ܶܗ
ܕ݁ܰܐܠܳܗܳܐ
ܘܙܰܕ݁ܺܝܩܽܘܬ݂ܶܗ
ܘܟ݂ܽܠܗܶܝܢ
ܗܳܠܶܝܢ
ܡܶܬ݁ܬ݁ܰܘܣܦ݂ܳܢ
ܠܟ݂ܽܘܢ܂</div>
<div type="v" n="34">ܠܳܐ
ܗܳܟ݂ܺܝܠ
ܬ݁ܺܐܨܦ݁ܽܘܢ
ܕ݁ܰܡܚܳܪ ܗܽܘ
ܓ݁ܶܝܪ ܡܚܳܪ
ܝܳܨܶܦ݂
ܕ݁ܺܝܠܶܗ
ܣܳܦ݂ܶܩ ܠܶܗ
ܠܝܰܘܡܳܐ
ܒ݁ܺܝܫܬ݁ܶܗ܂</div>
</div>
<div type="ch" n="7">
<div type="title" n="title"> ܀ ܡܬܝ ܙܙ </div>
<div type="v" n="1">ܠܳܐ
ܬ݁ܕ݂ܽܘܢܽܘܢ
ܕ݁ܠܳܐ
ܬ݁ܶܬ݁ܕ݂ܺܝܢܽܘܢ܂</div>
<div type="v" n="2">ܒ݁ܕ݂ܺܝܢܳܐ
ܓ݁ܶܝܪ
ܕ݁ܕ݂ܳܝܢܺܝܢ
ܐܢ݈ܬ݁ܽܘܢ
ܬ݁ܶܬ݁ܕ݂ܺܝܢܽܘܢ
ܘܒ݂ܰܟ݂ܝܳܠܬ݁ܳܐ
ܕ݁ܰܡܟ݂ܺܝܠܺܝܢ
ܐܢ݈ܬ݁ܽܘܢ
ܡܶܬ݁ܬ݁ܟ݂ܺܝܠ
ܠܟ݂ܽܘܢ܂</div>
<div type="v" n="3">ܡܳܢܳܐ
ܕ݁ܶܝܢ ܚܳܙܶܐ
ܐܰܢ݈ܬ݁ ܓ݁ܶܠܳܐ
ܕ݁ܰܒ݂ܥܰܝܢܶܗ
ܕ݁ܰܐܚܽܘܟ݂
ܘܩܳܪܺܝܬ݂ܳܐ
ܕ݁ܰܒ݂ܥܰܝܢܳܟ݂
ܠܳܐ ܒ݁ܳܚܰܪ
ܐܰܢ݈ܬ݁܂</div>
<div type="v" n="4">ܐܰܘ
ܐܰܝܟ݁ܰܢܳܐ
ܐܳܡܰܪ ܐܰܢ݈ܬ݁
ܠܰܐܚܽܘܟ݂
ܫܒ݂ܽܘܩ ܐܰܦ݁ܶܩ
ܓ݁ܶܠܳܐ ܡܶܢ
ܥܰܝܢܳܟ݂ ܘܗܳܐ
ܩܳܪܺܝܬ݁ܳܐ
ܒ݁ܥܰܝܢܳܟ݂܂</div>
<div type="v" n="5">ܢܳܣܶܒ݂
ܒ݁ܰܐܦ݁ܶܐ
ܐܰܦ݁ܶܩ
ܠܽܘܩܕ݂ܰܡ
ܩܳܪܺܝܬ݁ܳܐ ܡܶܢ
ܥܰܝܢܳܟ݂
ܘܗܳܝܕ݁ܶܝܢ
ܢܶܬ݂ܒ݁ܚܰܪ
ܠܳܟ݂
ܠܡܰܦ݁ܳܩܽܘ
ܓ݁ܶܠܳܐ ܡܶܢ
ܥܰܝܢܶܗ
ܕ݁ܰܐܚܽܘܟ݂܂</div>
<div type="v" n="6">ܠܳܐ
ܬ݁ܶܬ݁ܠܽܘܢ
ܩܽܘܕ݂ܫܳܐ
ܠܟ݂ܰܠܒ݁ܶܐ
ܘܠܳܐ ܬ݁ܰܪܡܽܘܢ
ܡܰܪܓ݁ܳܢܝܳܬ݂ܟ݂ܽܘܢ
ܩܕ݂ܳܡ ܚܙܺܝܪܶܐ
ܕ݁ܰܠܡܳܐ
ܢܕ݂ܽܘܫܽܘܢ
ܐܶܢܶܝܢ
ܒ݁ܪܶܓ݂ܠܰܝܗܽܘܢ
ܘܢܶܗܦ݁ܟ݂ܽܘܢ
ܢܒ݂ܰܙܥܽܘܢܳܟ݂ܽܘܢ܂</div>
<div type="v" n="7">ܫܰܐܠܘ
ܘܢܶܬ݂ܺܝܗܶܒ݂
ܠܟ݂ܽܘܢ ܒ݁ܥܰܘ
ܘܬ݂ܶܫܟ݁ܚܽܘܢ
ܩܽܘܫܘ
ܘܢܶܬ݂ܦ݁ܬ݂ܰܚ
ܠܟ݂ܽܘܢ܂</div>
<div type="v" n="8">ܟ݁ܽܠ ܓ݁ܶܝܪ
ܕ݁ܫܳܐܶܠ
ܢܳܣܶܒ݂
ܘܰܕ݂ܒ݂ܳܥܶܐ
ܡܶܫܟ݁ܰܚ
ܘܠܰܐܝܢܳܐ
ܕ݁ܢܳܩܶܫ
ܡܶܬ݂ܦ݁ܬ݂ܰܚ
ܠܶܗ܂</div>
<div type="v" n="9">ܐܰܘ ܡܰܢܽܘ
ܡܶܢܟ݂ܽܘܢ
ܓ݁ܰܒ݂ܪܳܐ
ܕ݁ܢܶܫܶܐܠܺܝܘܗ݈ܝ
ܒ݁ܪܶܗ ܠܰܚܡܳܐ
ܠܡܳܐ ܟ݁ܺܐܦ݂ܳܐ
ܡܰܘܫܶܛ ܠܶܗ܂</div>
<div type="v" n="10">ܘܶܐܢ
ܢܽܘܢܳܐ
ܢܶܫܶܐܠܺܝܘܗ݈ܝ
ܠܡܳܐ ܚܶܘܝܳܐ
ܡܰܘܫܶܛ ܠܶܗ܂</div>
<div type="v" n="11">ܘܶܐܢ
ܗܳܟ݂ܺܝܠ
ܐܰܢ݈ܬ݁ܽܘܢ
ܕ݁ܒ݂ܺܝܫܶܐ
ܐܢ݈ܬ݁ܽܘܢ
ܝܳܕ݂ܥܺܝܢ
ܐܢ݈ܬ݁ܽܘܢ
ܡܰܘܗܒ݂ܳܬ݂ܳܐ
ܛܳܒ݂ܳܬ݂ܳܐ
ܠܡܶܬ݁ܰܠ
ܠܰܒ݂ܢܰܝܟ݁ܽܘܢ
ܟ݁ܡܳܐ
ܝܰܬ݁ܺܝܪܳܐܝܺܬ݂
ܐܰܒ݂ܽܘܟ݂ܽܘܢ
ܕ݁ܒ݂ܰܫܡܰܝܳܐ
ܢܶܬ݁ܶܠ
ܛܳܒ݂ܳܬ݂ܳܐ
ܠܰܐܝܠܶܝܢ
ܕ݁ܫܳܐܠܺܝܢ
ܠܶܗ܂</div>
<div type="v" n="12">ܟ݁ܽܠ ܡܳܐ
ܕ݁ܨܳܒ݂ܶܝܢ
ܐܢ݈ܬ݁ܽܘܢ
ܕ݁ܢܶܥܒ݁ܕ݂ܽܘܢ
ܠܟ݂ܽܘܢ ܒ݁ܢܰܝ
ܐ݈ܢܳܫܳܐ
ܗܳܟ݂ܰܢܳܐ ܐܳܦ݂
ܐܰܢ݈ܬ݁ܽܘܢ
ܥܒ݂ܶܕ݂ܘ ܠܗܽܘܢ
ܗܳܢܰܘ ܓ݁ܶܝܪ
ܢܳܡܽܘܣܳܐ
ܘܰܢܒ݂ܺܝܶܐ܂</div>
<div type="v" n="13">ܥܽܘܠܘ
ܒ݁ܬ݂ܰܪܥܳܐ
ܐܰܠܺܝܨܳܐ
ܕ݁ܰܦ݂ܬ݂ܶܐ ܗ݈ܘ
ܬ݁ܰܪܥܳܐ
ܘܰܐܪܘܺܝܚܳܐ
ܐܽܘܪܚܳܐ
ܐܰܝܕ݂ܳܐ
ܕ݁ܡܰܘܒ݁ܠܳܐ
ܠܰܐܒ݂ܕ݂ܳܢܳܐ
ܘܣܰܓ݁ܺܝܶܐܐ
ܐܶܢܽܘܢ
ܐܰܝܠܶܝܢ
ܕ݁ܳܐܙܺܠ݈ܝܢ
ܒ݁ܳܗ܂</div>
<div type="v" n="14">ܡܳܐ
ܩܰܛܺܝܢ
ܬ݁ܰܪܥܳܐ
ܘܰܐܠܺܝܨܳܐ
ܐܽܘܪܚܳܐ
ܕ݁ܡܰܘܒ݁ܠܳܐ
ܠܚܰܝܶܐ
ܘܰܙܥܽܘܪܶܐ
ܐܶܢܽܘܢ
ܐܰܝܠܶܝܢ
ܕ݁ܡܶܫܟ݁ܚܺܝܢ
ܠܳܗ܂</div>
<div type="v" n="15">ܐܶܙܕ݁ܰܗ݈ܪܘ
ܡܶܢ ܢܒ݂ܺܝܶܐ
ܕ݁ܰܓ݁ܳܠܶܐ
ܕ݁ܳܐܬ݂ܶܝܢ
ܠܘܳܬ݂ܟ݂ܽܘܢ
ܒ݁ܰܠܒ݂ܽܘܫܶܐ
ܕ݁ܶܐܡܪܶܐ ܡܶܢ
ܠܓ݂ܰܘ ܕ݁ܶܝܢ
ܐܺܝܬ݂ܰܝܗܽܘܢ
ܕ݁ܺܐܒ݂ܶܐ
ܚܳܛܽܘܦ݂ܶܐ܂</div>
<div type="v" n="16">ܡܶܢ
ܦ݁ܺܐܪܰܝܗܽܘܢ
ܕ݁ܶܝܢ
ܬ݁ܶܕ݁ܥܽܘܢ
ܐܶܢܽܘܢ ܠܡܳܐ
ܠܳܩܛܺܝܢ ܡܶܢ
ܟ݁ܽܘܒ݁ܶܐ
ܥܶܢܒ݁ܶܐ ܐܰܘ
ܡܶܢ ܩܽܘܪܛܒ݁ܶܐ
ܬ݁ܺܐܢܶܐ܂</div>
<div type="v" n="17">ܗܳܟ݂ܰܢܳܐ
ܟ݁ܽܠ ܐܺܝܠܳܢܳܐ
ܛܳܒ݂ܳܐ
ܦ݁ܺܐܪܶܐ
ܫܰܦ݁ܺܝܪܶܐ
ܥܳܒ݂ܶܕ݂
ܐܺܝܠܳܢܳܐ
ܕ݁ܶܝܢ ܒ݁ܺܝܫܳܐ
ܦ݁ܺܐܪܶܐ
ܒ݁ܺܝܫܶܐ
ܥܳܒ݂ܶܕ݂܂</div>
<div type="v" n="18">ܠܳܐ
ܡܶܫܟ݁ܰܚ
ܐܺܝܠܳܢܳܐ
ܛܳܒ݂ܳܐ
ܦ݁ܺܐܪܶܐ
ܒ݁ܺܝܫܶܐ
ܠܡܶܥܒ݁ܰܕ݂
ܘܠܳܐ ܐܺܝܠܳܢܳܐ
ܒ݁ܺܝܫܳܐ
ܦ݁ܺܐܪܶܐ
ܛܳܒ݂ܶܐ
ܠܡܶܥܒ݁ܰܕ݂܂</div>
<div type="v" n="19">ܟ݁ܽܠ
ܐܺܝܠܳܢܳܐ
ܕ݁ܠܳܐ ܥܳܒ݂ܶܕ݂
ܦ݁ܺܐܪܶܐ
ܛܳܒ݂ܶܐ
ܡܶܬ݂ܦ݁ܣܶܩ
ܘܰܒ݂ܢܽܘܪܳܐ
ܢܳܦ݂ܶܠ܂</div>
<div type="v" n="20">ܡܳܕ݂ܶܝܢ
ܡܶܢ
ܦ݁ܺܐܪܰܝܗܽܘܢ
ܬ݁ܶܕ݁ܥܽܘܢ
ܐܶܢܽܘܢ܂</div>
<div type="v" n="21">ܠܳܐ ܗ݈ܘܳܐ
ܟ݁ܽܠ ܕ݁ܳܐܡܰܪ
ܠܺܝ ܡܳܪܝ ܡܳܪܝ
ܥܳܐܶܠ
ܠܡܰܠܟ݁ܽܘܬ݂ܳܐ
ܕ݁ܰܫܡܰܝܳܐ
ܐܶܠܳܐ ܡܰܢ
ܕ݁ܥܳܒ݂ܶܕ݂
ܨܶܒ݂ܝܳܢܶܗ
ܕ݁ܳܐܒ݂ܝ
ܕ݁ܒ݂ܰܫܡܰܝܳܐ܂</div>
<div type="v" n="22">ܣܰܓ݁ܺܝܶܐܐ
ܢܺܐܡܪܽܘܢ ܠܺܝ
ܒ݁ܗܰܘ ܝܰܘܡܳܐ
ܡܳܪܝ ܡܳܪܝ ܠܳܐ
ܒ݁ܰܫܡܳܟ݂
ܐܶܬ݂ܢܰܒ݁ܺܝܢ
ܘܒ݂ܰܫܡܳܟ݂
ܫܺܐܕ݂ܶܐ
ܐܰܦ݁ܶܩܢ
ܘܒ݂ܰܫܡܳܟ݂
ܚܰܝܠܶܐ
ܣܰܓ݁ܺܝܶܐܐ
ܥܒ݂ܰܕ݂ܢ܂</div>
<div type="v" n="23">ܘܗܳܝܕ݁ܶܝܢ
ܐܰܘܕ݁ܶܐ ܠܗܽܘܢ
ܕ݁ܡܶܢ ܡܬ݂ܽܘܡ
ܠܳܐ
ܝܺܕ݂ܰܥܬ݁ܟ݂ܽܘܢ
ܐܰܪܚܶܩܘ
ܠܟ݂ܽܘܢ ܡܶܢܝ
ܦ݁ܳܠܚܰܝ
ܥܰܘܠܳܐ܂</div>
<div type="v" n="24">ܟ݁ܽܠ
ܗܳܟ݂ܺܝܠ
ܕ݁ܫܳܡܰܥ ܡܶܠܰܝ
ܗܳܠܶܝܢ
ܘܥܳܒ݂ܶܕ݂
ܠܗܶܝܢ
ܢܶܬ݁ܕ݁ܰܡܶܐ
ܠܓ݂ܰܒ݂ܪܳܐ
ܚܰܟ݁ܺܝܡܳܐ ܗܰܘ
ܕ݁ܰܒ݂ܢܳܐ
ܒ݁ܰܝܬ݁ܶܗ ܥܰܠ
ܫܽܘܥܳܐ܂</div>
<div type="v" n="25">ܘܰܢܚܶܬ݂
ܡܶܛܪܳܐ
ܘܶܐܬ݂ܰܘ
ܢܰܗܪܰܘܳܬ݂ܳܐ
ܘܰܢܫܰܒ݂
ܪܽܘܚܶܐ
ܘܶܐܬ݂ܛܰܪܺܝܘ
ܒ݁ܶܗ
ܒ݁ܒ݂ܰܝܬ݁ܳܐ
ܗܰܘ ܘܠܳܐ
ܢܦ݂ܰܠ
ܫܶܬ݂ܶܐܣܰܘܗ݈ܝ
ܓ݁ܶܝܪ ܥܰܠ
ܫܽܘܥܳܐ ܣܺܝܡܳܢ
ܗ݈ܘܰܝ܂</div>
<div type="v" n="26">ܘܟ݂ܽܠ ܡܰܢ
ܕ݁ܫܳܡܰܥ ܡܶܠܰܝ
ܗܳܠܶܝܢ ܘܠܳܐ
ܥܳܒ݂ܶܕ݂ ܠܗܶܝܢ
ܢܶܬ݁ܕ݁ܰܡܶܐ
ܠܓ݂ܰܒ݂ܪܳܐ
ܣܰܟ݂ܠܳܐ
ܕ݁ܰܒ݂ܢܳܐ
ܒ݁ܰܝܬ݁ܶܗ ܥܰܠ
ܚܳܠܳܐ܂</div>
<div type="v" n="27">ܘܰܢܚܶܬ݂
ܡܶܛܪܳܐ
ܘܶܐܬ݂ܰܘ
ܢܰܗܪܰܘܳܬ݂ܳܐ
ܘܰܢܫܰܒ݂
ܪܽܘܚܶܐ
ܘܶܐܬ݂ܛܰܪܺܝܘ
ܒ݁ܒ݂ܰܝܬ݁ܳܐ
ܗܰܘ ܘܰܢܦ݂ܰܠ
ܘܰܗܘܳܬ݂
ܡܰܦ݁ܽܘܠܬ݁ܶܗ
ܪܰܒ݁ܳܐ܂</div>
<div type="v" n="28">ܘܰܗܘܳܐ
ܕ݁ܟ݂ܰܕ݂ ܫܰܠܶܡ
ܝܶܫܽܘܥ ܡܶܠܶܐ
ܗܳܠܶܝܢ
ܬ݁ܰܗܺܝܪܺܝܢ
ܗ݈ܘܰܘ ܟ݁ܶܢܫܶܐ
ܥܰܠ
ܝܽܘܠܦ݁ܳܢܶܗ܂</div>
<div type="v" n="29">ܡܰܠܶܦ݂
ܗ݈ܘܳܐ ܠܗܽܘܢ
ܓ݁ܶܝܪ ܐܰܝܟ݂
ܡܫܰܠܛܳܐ ܘܠܳܐ
ܐܰܝܟ݂
ܣܳܦ݂ܪܰܝܗܽܘܢ
ܘܰܦ݂ܪܺܝܫܶܐ܂</div>
</div>
<div type="ch" n="8">
<div type="title" n="title"> ܀ ܡܬܝ ܚܚ </div>
<div type="v" n="1">ܟ݁ܰܕ݂
ܢܚܶܬ݂ ܕ݁ܶܝܢ
ܡܶܢ ܛܽܘܪܳܐ
ܢܰܩܦ݁ܽܘܗ݈ܝ
ܟ݁ܶܢܫܶܐ
ܣܰܓ݁ܺܝܶܐܐ܂</div>
<div type="v" n="2">ܘܗܳܐ
ܓ݁ܰܪܒ݁ܳܐ ܚܰܕ݂
ܐܶܬ݂ܳܐ ܣܓ݂ܶܕ݂
ܠܶܗ ܘܶܐܡܰܪ
ܡܳܪܝ ܐܶܢ
ܨܳܒ݂ܶܐ ܐܰܢ݈ܬ݁
ܡܶܫܟ݁ܰܚ
ܐܰܢ݈ܬ݁
ܠܰܡܕ݂ܰܟ݁ܳܝܽܘܬ݂ܝ܂</div>
<div type="v" n="3">ܘܰܦ݂ܫܰܛ
ܐܺܝܕ݂ܶܗ
ܝܶܫܽܘܥ ܩܪܶܒ݂
ܠܶܗ ܘܶܐܡܰܪ
ܨܳܒ݂ܶܐ ܐ݈ܢܳܐ
ܐܶܬ݁ܕ݁ܰܟ݁ܳܐ
ܘܒ݂ܳܗ
ܒ݁ܫܳܥܬ݂ܳܐ
ܐܶܬ݁ܕ݁ܰܟ݁ܺܝ
ܓ݁ܰܪܒ݂ܶܗ܂</div>
<div type="v" n="4">ܘܶܐܡܰܪ ܠܶܗ
ܝܶܫܽܘܥ ܚܙܺܝ
ܠܡܳܐ ܠܐ݈ܢܳܫ
ܐܳܡܰܪ ܐܰܢ݈ܬ݁
ܐܶܠܳܐ ܙܶܠ
ܚܰܘܳܐ
ܢܰܦ݂ܫܳܟ݂
ܠܟ݂ܳܗܢܶܐ
ܘܩܰܪܶܒ݂
ܩܽܘܪܒ݁ܳܢܳܐ
ܐܰܝܟ݂
ܕ݁ܦ݂ܰܩܶܕ݂
ܡܽܘܫܶܐ
ܠܣܳܗܕ݁ܽܘܬ݂ܗܽܘܢ܂</div>
<div type="v" n="5">ܟ݁ܰܕ݂ ܥܰܠ
ܕ݁ܶܝܢ ܝܶܫܽܘܥ
ܠܰܟ݂ܦ݂ܰܪܢܰܚܽܘܡ
ܩܪܶܒ݂ ܠܶܗ
ܩܶܢܛܪܽܘܢܳܐ
ܚܰܕ݂ ܘܒ݂ܳܥܶܐ
ܗ݈ܘܳܐ ܡܶܢܶܗ܂</div>
<div type="v" n="6">ܘܳܐܡܰܪ
ܡܳܪܝ ܛܰܠܺܝܝ
ܪܡܶܐ
ܒ݁ܒ݂ܰܝܬ݁ܳܐ
ܘܰܡܫܰܪܰܝ
ܘܒ݂ܺܝܫܳܐܝܺܬ݂
ܡܶܫܬ݁ܰܢܰܩ܂</div>
<div type="v" n="7">ܐܳܡܰܪ ܠܶܗ
ܝܶܫܽܘܥ ܐܶܢܳܐ
ܐܺܬ݂ܶܐ
ܘܰܐܣܶܝܘܗ݈ܝ܂</div>
<div type="v" n="8">ܥܢܳܐ
ܩܶܢܛܪܽܘܢܳܐ
ܗܰܘ ܘܶܐܡܰܪ
ܡܳܪܝ ܠܳܐ
ܫܳܘܶܐ ܐ݈ܢܳܐ
ܕ݁ܬ݂ܶܥܽܘܠ
ܬ݁ܚܶܝܬ݂
ܡܰܛܠ݈ܠܝ ܐܶܠܳܐ
ܒ݁ܰܠܚܽܘܕ݂
ܐܶܡܰܪ
ܒ݁ܡܶܠܬ݂ܳܐ
ܘܢܶܬ݂ܰܐܣܶܐ
ܛܰܠܺܝܝ܂</div>
<div type="v" n="9">ܐܳܦ݂ ܐܶܢܳܐ
ܓ݁ܶܝܪ
ܓ݁ܰܒ݂ܪܳܐ
ܐ݈ܢܳܐ
ܕ݁ܰܬ݂ܚܶܝܬ݂
ܫܽܘܠܛܳܢܳܐ
ܘܺܐܝܬ݂
ܬ݁ܚܶܝܬ݂
ܐܺܝܕ݂ܝ
ܐܶܣܛܪܰܛܺܝܽܘܛܶܐ
ܘܳܐܡܰܪ ܐ݈ܢܳܐ
ܠܗܳܢܳܐ ܕ݁ܙܶܠ
ܘܳܐܙܶܠ
ܘܠܰܐ݈ܚܪܺܢܳܐ
ܕ݁ܬ݂ܳܐ
ܘܳܐܬ݂ܶܐ
ܘܰܠܥܰܒ݂ܕ݁ܝ
ܕ݁ܰܥܒ݂ܶܕ݂
ܗܳܕ݂ܶܐ
ܘܥܳܒ݂ܶܕ݂܂</div>
<div type="v" n="10">ܟ݁ܰܕ݂
ܫܡܰܥ ܕ݁ܶܝܢ
ܝܶܫܽܘܥ
ܐܶܬ݁ܕ݁ܰܡܰܪ
ܘܶܐܡܰܪ
ܠܕ݂ܳܐܬ݂ܶܝܢ
ܥܰܡܶܗ ܐܰܡܺܝܢ
ܐܳܡܰܪ ܐ݈ܢܳܐ
ܠܟ݂ܽܘܢ ܕ݁ܳܐܦ݂
ܠܳܐ
ܒ݁ܐܺܝܣܪܳܐܝܶܠ
ܐܶܫܟ݁ܚܶܬ݂
ܐܰܝܟ݂ ܗܳܕ݂ܶܐ
ܗܰܝܡܳܢܽܘܬ݂ܳܐ܂</div>
<div type="v" n="11">ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܶܝܢ
ܕ݁ܣܰܓ݁ܺܝܶܐܐ
ܢܺܐܬ݂ܽܘܢ ܡܶܢ
ܡܰܕ݂ܢܚܳܐ ܘܡܶܢ
ܡܰܥܪܒ݂ܳܐ
ܘܢܶܣܬ݁ܰܡܟ݁ܽܘܢ
ܥܰܡ ܐܰܒ݂ܪܳܗܳܡ
ܘܺܐܝܣܚܳܩ
ܘܝܰܥܩܽܘܒ݂
ܒ݁ܡܰܠܟ݁ܽܘܬ݂ܳܐ
ܕ݁ܰܫܡܰܝܳܐ܂</div>
<div type="v" n="12">ܒ݁ܢܶܝܗ
ܕ݁ܶܝܢ
ܕ݁ܡܰܠܟ݁ܽܘܬ݂ܳܐ
ܢܶܦ݁ܩܽܘܢ
ܠܚܶܫܽܘܟ݂ܳܐ
ܒ݁ܰܪܳܝܳܐ
ܬ݁ܰܡܳܢ ܢܶܗܘܶܐ
ܒ݁ܶܟ݂ܝܳܐ
ܘܚܽܘܪܳܩ
ܫܶܢܶܐ܂</div>
<div type="v" n="13">ܘܶܐܡܰܪ
ܝܶܫܽܘܥ
ܠܩܶܢܛܪܽܘܢܳܐ
ܗܰܘ ܙܶܠ
ܐܰܝܟ݁ܰܢܳܐ
ܕ݁ܗܰܝܡܶܢܬ݁
ܢܶܗܘܶܐ ܠܳܟ݂
ܘܶܐܬ݂ܰܐܣܺܝ
ܛܰܠܝܶܗ ܒ݁ܳܗ
ܒ݁ܫܳܥܬ݂ܳܐ܂</div>
<div type="v" n="14">ܘܶܐܬ݂ܳܐ
ܝܶܫܽܘܥ
ܠܒ݂ܰܝܬ݁ܶܗ
ܕ݁ܫܶܡܥܽܘܢ
ܘܰܚܙܳܐ
ܠܰܚܡܳܬ݂ܶܗ
ܕ݁ܪܰܡܝܳܐ
ܘܰܐܚܺܝܕ݂ܳܐ
ܠܳܗ
ܐܶܫܳܬ݂ܳܐ܂</div>
<div type="v" n="15">ܘܰܩܪܶܒ݂
ܠܺܐܝܕ݂ܳܗ
ܘܰܫܒ݂ܰܩܬ݂ܳܗ
ܐܶܫܳܬ݂ܳܐ
ܘܩܳܡܰܬ݂
ܘܰܡܫܰܡܫܳܐ
ܗ݈ܘܳܬ݂ ܠܶܗ܂</div>
<div type="v" n="16">ܟ݁ܰܕ݂
ܗܘܳܐ ܕ݁ܶܝܢ
ܪܰܡܫܳܐ
ܩܰܪܶܒ݂ܘ
ܩܕ݂ܳܡܰܘܗ݈ܝ
ܕ݁ܰܝܘܳܢܶܐ
ܣܰܓ݁ܺܝܶܐܐ
ܘܰܐܦ݁ܶܩ
ܕ݁ܰܝܘܰܝܗܽܘܢ
ܒ݁ܡܶܠܬ݂ܳܐ
ܘܰܠܟ݂ܽܠܗܽܘܢ
ܐܰܝܠܶܝܢ
ܕ݁ܒ݂ܺܝܫܳܐܝܺܬ݂
ܥܒ݂ܺܝܕ݂ܺܝܢ
ܗ݈ܘܰܘ ܐܰܣܺܝ
ܐܶܢܽܘܢ܂</div>
<div type="v" n="17">ܐܰܝܟ݂
ܕ݁ܢܶܬ݂ܡܰܠܶܐ
ܡܶܕ݁ܶܡ
ܕ݁ܶܐܬ݂ܶܐܡܰܪ
ܒ݁ܝܰܕ݂
ܐܶܫܰܥܝܳܐ
ܢܒ݂ܺܝܳܐ
ܕ݁ܶܐܡܰܪ ܕ݁ܗܽܘ
ܢܶܣܰܒ݂
ܟ݁ܺܐܒ݂ܰܝܢ
ܘܟ݂ܽܘܪܗܳܢܰܝܢ
ܢܶܛܥܰܢ܂</div>
<div type="v" n="18">ܟ݁ܰܕ݂
ܚܙܳܐ ܕ݁ܶܝܢ
ܝܶܫܽܘܥ
ܟ݁ܶܢܫܶܐ
ܣܰܓ݁ܺܝܶܐܐ
ܕ݁ܰܚܕ݂ܺܝܪܺܝܢ
ܠܶܗ ܦ݁ܩܰܕ݂
ܕ݁ܢܺܐܙܽܠ݈ܘܢ
ܠܥܶܒ݂ܪܳܐ܂</div>
<div type="v" n="19">ܘܰܩܪܶܒ݂
ܣܳܦ݂ܪܳܐ ܚܰܕ݂
ܘܶܐܡܰܪ ܠܶܗ
ܪܰܒ݁ܺܝ ܐܺܬ݂ܶܐ
ܒ݁ܳܬ݂ܪܳܟ݂
ܠܰܐܬ݂ܰܪ
ܕ݁ܳܐܙܶܠ
ܐܰܢ݈ܬ݁܂</div>
<div type="v" n="20">ܐܳܡܰܪ ܠܶܗ
ܝܶܫܽܘܥ
ܠܬ݂ܰܥܠܶܐ
ܢܶܩܥܶܐ ܐܺܝܬ݂
ܠܗܽܘܢ
ܘܰܠܦ݂ܳܪܰܚܬ݂ܳܐ
ܕ݁ܰܫܡܰܝܳܐ
ܡܰܛܠ݈ܠܳܐ
ܒ݁ܪܶܗ ܕ݁ܶܝܢ
ܕ݁ܐ݈ܢܳܫܳܐ
ܠܰܝܬ݁ ܠܶܗ
ܐܰܝܟ݁ܳܐ
ܕ݁ܢܶܣܡܽܘܟ݂
ܪܺܫܶܗ܂</div>
<div type="v" n="21">ܐ݈ܚܪܺܢܳܐ
ܕ݁ܶܝܢ ܡܶܢ
ܬ݁ܰܠܡܺܝܕ݂ܰܘܗ݈ܝ
ܐܶܡܰܪ ܠܶܗ
ܡܳܪܝ ܐܰܦ݁ܶܣ
ܠܺܝ ܠܽܘܩܕ݂ܰܡ
ܐܺܙܰܠ
ܐܶܩܒ݁ܽܘܪ
ܐܳܒ݂ܝ܂</div>
<div type="v" n="22">ܝܶܫܽܘܥ
ܕ݁ܶܝܢ ܐܶܡܰܪ
ܠܶܗ ܬ݁ܳܐ
ܒ݁ܳܬ݂ܰܪܝ
ܘܰܫܒ݂ܽܘܩ
ܠܡܺܝܬ݂ܶܐ
ܩܳܒ݂ܪܺܝܢ
ܡܺܝܬ݂ܰܝܗܽܘܢ܂</div>
<div type="v" n="23">ܘܟ݂ܰܕ݂
ܣܠܶܩ ܝܶܫܽܘܥ
ܠܰܣܦ݂ܺܝܢ݈ܬ݁ܳܐ
ܣܠܶܩܘ ܥܰܡܶܗ
ܬ݁ܰܠܡܺܝܕ݂ܰܘܗ݈ܝ܂</div>
<div type="v" n="24">ܘܗܳܐ
ܙܰܘܥܳܐ ܪܰܒ݁ܳܐ
ܗ݈ܘܳܐ ܒ݁ܝܰܡܳܐ
ܐܰܝܟ݁ܰܢܳܐ
ܕ݁ܶܐܠܦ݂ܳܐ
ܬ݁ܶܬ݂ܟ݁ܰܣܶܐ
ܡܶܢ ܓ݁ܰܠ݈ܠܶܐ
ܗܽܘ ܕ݁ܶܝܢ
ܝܶܫܽܘܥ
ܕ݁ܰܡܺܝܟ݂
ܗ݈ܘܳܐ܂</div>
<div type="v" n="25">ܘܰܩܪܶܒ݂ܘ
ܬ݁ܰܠܡܺܝܕ݂ܰܘܗ݈ܝ
ܐܰܥܺܝܪܽܘܗ݈ܝ
ܘܳܐܡܪܺܝܢ ܠܶܗ
ܡܳܪܰܢ ܦ݁ܰܨܳܢ
ܐܳܒ݂ܕ݁ܺܝܢ
ܚ݈ܢܰܢ܂</div>
<div type="v" n="26">ܐܳܡܰܪ
ܠܗܽܘܢ ܝܶܫܽܘܥ
ܠܡܳܢܳܐ
ܕ݁ܰܚܽܘܠܬ݂ܳܢܺܝܢ
ܐܢ݈ܬ݁ܽܘܢ
ܙܥܽܘܪܰܝ
ܗܰܝܡܳܢܽܘܬ݂ܳܐ
ܗܳܝܕ݁ܶܝܢ ܩܳܡ
ܘܰܟ݂ܐܳܐ
ܒ݁ܪܽܘܚܳܐ
ܘܰܒ݂ܝܰܡܳܐ
ܘܰܗܘܳܐ ܫܶܠܝܳܐ
ܪܰܒ݁ܳܐ܂</div>
<div type="v" n="27">ܐ݈ܢܳܫܳܐ
ܕ݁ܶܝܢ
ܐܶܬ݁ܕ݁ܰܡܰܪܘ
ܘܳܐܡܪܺܝܢ
ܡܰܢܽܘ ܗܳܢܳܐ
ܕ݁ܪܽܘܚܶܐ
ܘܝܰܡܳܐ
ܡܶܫܬ݁ܰܡܥܺܝܢ
ܠܶܗ܂</div>
<div type="v" n="28">ܘܟ݂ܰܕ݂
ܐܶܬ݂ܳܐ ܝܶܫܽܘܥ
ܠܥܶܒ݂ܪܳܐ
ܠܰܐܬ݂ܪܳܐ
ܕ݁ܓ݂ܳܕ݂ܪܳܝܶܐ
ܐܰܪܥܽܘܗ݈ܝ
ܬ݁ܪܶܝܢ
ܕ݁ܰܝܘܳܢܶܐ
ܕ݁ܢܳܦ݂ܩܺܝܢ
ܡܶܢ ܒ݁ܶܝܬ݂
ܩܒ݂ܽܘܪܶܐ
ܒ݁ܺܝܫܶܐ
ܕ݁ܛܳܒ݂ ܐܰܝܟ݂
ܕ݁ܠܳܐ ܐ݈ܢܳܫ
ܢܶܫܟ݁ܰܚ
ܢܶܥܒ݁ܰܪ ܒ݁ܗܳܝ
ܐܽܘܪܚܳܐ܂</div>
<div type="v" n="29">ܘܰܩܥܰܘ
ܘܳܐܡܪܺܝܢ ܡܳܐ
ܠܰܢ ܘܠܳܟ݂
ܝܶܫܽܘܥ ܒ݁ܪܶܗ
ܕ݁ܰܐܠܳܗܳܐ
ܐܶܬ݂ܰܝܬ݁
ܠܟ݂ܳܐ ܩܕ݂ܳܡ
ܙܰܒ݂ܢܳܐ
ܕ݁ܰܬ݂ܫܰܢܩܰܢ܂</div>
<div type="v" n="30">ܐܺܝܬ݂
ܗ݈ܘܳܐ ܕ݁ܶܝܢ
ܠܗܰܠ ܡܶܢܗܽܘܢ
ܒ݁ܰܩܪܳܐ
ܕ݁ܰܚܙܺܝܪܶܐ
ܣܰܓ݁ܺܝܶܐܐ
ܕ݁ܪܳܥܝܳܐ܂</div>
<div type="v" n="31">ܗܳܢܽܘܢ
ܕ݁ܶܝܢ ܫܺܐܕ݂ܶܐ
ܒ݁ܳܥܶܝܢ ܗ݈ܘܰܘ
ܡܶܢܶܗ
ܘܳܐܡܪܺܝܢ ܐܶܢ
ܡܰܦ݁ܶܩ ܐܰܢ݈ܬ݁
ܠܰܢ ܐܰܦ݁ܶܣ
ܠܰܢ ܕ݁ܢܺܐܙܰܠ
ܠܒ݂ܰܩܪܳܐ
ܕ݁ܰܚܙܺܝܪܶܐ܂</div>
<div type="v" n="32">ܐܳܡܰܪ
ܠܗܽܘܢ ܝܶܫܽܘܥ
ܙܶܠܘ ܘܡܶܚܕ݂ܳܐ
ܢܦ݂ܰܩܘ ܘܥܰܠܘ
ܒ݁ܰܚܙܺܝܪܶܐ
ܘܟ݂ܽܠܳܗ
ܒ݁ܰܩܪܳܐ ܗܳܝ
ܬ݁ܶܪܨܰܬ݂ ܠܥܶܠ
ܠܰܫܩܺܝܦ݂ܳܐ
ܘܰܢܦ݂ܰܠܘ
ܒ݁ܝܰܡܳܐ
ܘܡܺܝܬ݂ܘ
ܒ݁ܡܰܝܳܐ܂</div>
<div type="v" n="33">ܗܳܢܽܘܢ
ܕ݁ܶܝܢ
ܕ݁ܪܳܥܶܝܢ
ܗ݈ܘܰܘ ܥܪܰܩܘ
ܘܶܐܙܰܠܘ
ܠܰܡܕ݂ܺܝܢ݈ܬ݁ܳܐ
ܘܚܰܘܺܝܘ
ܟ݁ܽܠܡܶܕ݁ܶܡ
ܕ݁ܰܗܘܳܐ
ܘܰܕ݂ܗܳܢܽܘܢ
ܕ݁ܰܝܘܳܢܶܐ܂</div>
<div type="v" n="34">ܘܢܶܦ݂ܩܰܬ݂
ܟ݁ܽܠܳܗ
ܡܕ݂ܺܝܢ݈ܬ݁ܳܐ
ܠܽܐܘܪܥܶܗ
ܕ݁ܝܶܫܽܘܥ
ܘܟ݂ܰܕ݂
ܚܙܰܐܘܽܗ݈ܝ
ܒ݁ܥܰܘ ܡܶܢܶܗ
ܕ݁ܰܢܫܰܢܶܐ ܡܶܢ
ܬ݁ܚܽܘܡܰܝܗܽܘܢ܂</div>
</div>
<div type="ch" n="9">
<div type="title" n="title"> ܀ ܡܬܝ ܛܛ </div>
<div type="v" n="1">ܘܰܣܠܶܩ
ܠܶܐܠܦ݂ܳܐ
ܘܰܥܒ݂ܰܪ
ܐܶܬ݂ܳܐ
ܠܰܡܕ݂ܺܝܢ݈ܬ݁ܶܗ܂</div>
<div type="v" n="2">ܘܩܰܪܶܒ݂ܘ
ܠܶܗ ܡܫܰܪܝܳܐ
ܟ݁ܰܕ݂ ܪܡܶܐ
ܒ݁ܥܰܪܣܳܐ
ܘܰܚܙܳܐ ܝܶܫܽܘܥ
ܗܰܝܡܳܢܽܘܬ݂ܗܽܘܢ
ܘܶܐܡܰܪ ܠܗܰܘ
ܡܫܰܪܝܳܐ
ܐܶܬ݂ܠܰܒ݈݁ܒ݂
ܒ݁ܶܪܝ
ܫܒ݂ܺܝܩܺܝܢ
ܠܳܟ݂
ܚܛܳܗܰܝܟ݁܂</div>
<div type="v" n="3">ܐ݈ܢܳܫܳܐ
ܕ݁ܶܝܢ ܡܶܢ
ܣܳܦ݂ܪܶܐ
ܐܶܡܰܪܘ
ܒ݁ܢܰܦ݂ܫܗܽܘܢ
ܗܳܢܳܐ
ܡܓ݂ܰܕ݁ܶܦ݂܂</div>
<div type="v" n="4">ܝܶܫܽܘܥ
ܕ݁ܶܝܢ ܝܺܕ݂ܰܥ
ܡܰܚܫܒ݂ܳܬ݂ܗܽܘܢ
ܘܶܐܡܰܪ ܠܗܽܘܢ
ܡܳܢܳܐ
ܡܶܬ݂ܚܰܫܒ݂ܺܝܢ
ܐܢ݈ܬ݁ܽܘܢ
ܒ݁ܺܝܫܬ݁ܳܐ
ܒ݁ܠܶܒ݁ܟ݂ܽܘܢ܂</div>
<div type="v" n="5">ܡܳܢܳܐ
ܓ݁ܶܝܪ ܦ݁ܫܺܝܩ
ܠܡܺܐܡܰܪ
ܕ݁ܰܫܒ݂ܺܝܩܺܝܢ
ܠܳܟ݂ ܚܛܳܗܰܝܟ݁
ܐܰܘ ܠܡܺܐܡܰܪ
ܩܽܘܡ ܗܰܠܶܟ݂܂</div>
<div type="v" n="6">ܕ݁ܬ݂ܶܕ݁ܥܽܘܢ
ܕ݁ܶܝܢ
ܕ݁ܫܽܘܠܛܳܢܳܐ
ܐܺܝܬ݂ ܠܰܒ݂ܪܶܗ
ܕ݁ܐ݈ܢܳܫܳܐ
ܒ݁ܰܐܪܥܳܐ
ܠܡܶܫܒ݁ܰܩ
ܚܛܳܗܶܐ ܐܶܡܰܪ
ܠܗܰܘ ܡܫܰܪܝܳܐ
ܩܽܘܡ ܫܩܽܘܠ
ܥܰܪܣܳܟ݂ ܘܙܶܠ
ܠܒ݂ܰܝܬ݁ܳܟ݂܂</div>
<div type="v" n="7">ܘܩܳܡ ܐܶܙܰܠ
ܠܒ݂ܰܝܬ݁ܶܗ܂</div>
<div type="v" n="8">ܟ݁ܰܕ݂ ܚܙܰܘ
ܕ݁ܶܝܢ ܟ݁ܶܢܫܶܐ
ܗܳܢܽܘܢ ܕ݁ܚܶܠܘ
ܘܫܰܒ݁ܰܚܘ
ܠܰܐܠܳܗܳܐ
ܕ݁ܝܰܗ݈ܒ݂
ܫܽܘܠܛܳܢܳܐ
ܕ݁ܰܐܝܟ݂ ܗܳܢܳܐ
ܠܰܒ݂ܢܰܝܢܳܫܳܐ܂</div>
<div type="v" n="9">ܘܟ݂ܰܕ݂
ܥܒ݂ܰܪ ܝܶܫܽܘܥ
ܡܶܢ ܬ݁ܰܡܳܢ
ܚܙܳܐ ܓ݁ܰܒ݂ܪܳܐ
ܕ݁ܝܳܬ݂ܶܒ݂
ܒ݁ܶܝܬ݂
ܡܳܟ݂ܣܶܐ
ܕ݁ܰܫܡܶܗ
ܡܰܬ݁ܰܝ ܘܶܐܡܰܪ
ܠܶܗ ܬ݁ܳܐ
ܒ݁ܳܬ݂ܰܪܝ ܘܩܳܡ
ܐܶܙܰܠ
ܒ݁ܳܬ݂ܪܶܗ܂</div>
<div type="v" n="10">ܘܟ݂ܰܕ݂
ܣܡܺܝܟ݂ܺܝܢ
ܒ݁ܒ݂ܰܝܬ݁ܳܐ
ܐܶܬ݂ܰܘ
ܡܳܟ݂ܣܶܐ
ܘܚܰܛܳܝܶܐ
ܣܰܓ݁ܺܝܶܐܐ
ܐܶܣܬ݁ܡܶܟ݂ܘ
ܥܰܡ ܝܶܫܽܘܥ
ܘܥܰܡ
ܬ݁ܰܠܡܺܝܕ݂ܰܘܗ݈ܝ܂</div>
<div type="v" n="11">ܘܟ݂ܰܕ݂
ܚܙܰܘ ܦ݁ܪܺܝܫܶܐ
ܐܳܡܪܺܝܢ
ܠܬ݂ܰܠܡܺܝܕ݂ܰܘܗ݈ܝ
ܠܡܳܢܳܐ ܥܰܡ
ܡܳܟ݂ܣܶܐ
ܘܚܰܛܳܝܶܐ
ܠܳܥܶܣ
ܪܰܒ݁ܟ݂ܽܘܢ܂</div>
<div type="v" n="12">ܝܶܫܽܘܥ
ܕ݁ܶܝܢ ܟ݁ܰܕ݂
ܫܡܰܥ ܐܶܡܰܪ
ܠܗܽܘܢ ܠܳܐ
ܣܢܺܝܩܺܝܢ
ܚܠܺܝܡܶܐ ܥܰܠ
ܐܳܣܝܳܐ ܐܶܠܳܐ
ܐܰܝܠܶܝܢ
ܕ݁ܒ݂ܺܝܫܳܐܝܺܬ݂
ܥܒ݂ܺܝܕ݂ܺܝܢ܂</div>
<div type="v" n="13">ܙܶܠܘ
ܝܺܠܰܦ݂ܘ ܡܳܢܰܘ
ܚܢܳܢܳܐ ܒ݁ܳܥܶܐ
ܐ݈ܢܳܐ ܘܠܳܐ
ܕ݁ܶܒ݂ܚܬ݂ܳܐ
ܠܳܐ ܓ݁ܶܝܪ
ܐܶܬ݂ܺܝܬ݂
ܕ݁ܶܐܩܪܶܐ
ܠܙܰܕ݁ܺܝܩܶܐ
ܐܶܠܳܐ
ܠܚܰܛܳܝܶܐ܂</div>
<div type="v" n="14">ܗܳܝܕ݁ܶܝܢ
ܩܪܶܒ݂ܘ ܠܶܗ
ܬ݁ܰܠܡܺܝܕ݂ܰܘܗ݈ܝ
ܕ݁ܝܽܘܚܰܢܳܢ
ܘܳܐܡܪܺܝܢ
ܠܡܳܢܳܐ ܚܢܰܢ
ܘܰܦ݂ܪܺܝܫܶܐ
ܨܳܝܡܺܝܢ ܚ݈ܢܰܢ
ܣܰܓ݁ܺܝ
ܘܬ݂ܰܠܡܺܝܕ݂ܰܝܟ݁
ܠܳܐ ܨܳܝܡܺܝܢ܂</div>
<div type="v" n="15">ܐܳܡܰܪ
ܠܗܽܘܢ ܝܶܫܽܘܥ
ܕ݁ܰܠܡܳܐ
ܡܶܫܟ݁ܚܺܝܢ
ܒ݁ܢܰܘܗ݈ܝ
ܕ݁ܰܓ݂ܢܽܘܢܳܐ
ܠܰܡܨܳܡ ܟ݁ܡܳܐ
ܕ݁ܚܰܬ݂ܢܳܐ
ܥܰܡܗܽܘܢ
ܐܳܬ݂ܶܝܢ ܕ݁ܶܝܢ
ܝܰܘܡܳܬ݂ܳܐ
ܟ݁ܰܕ݂
ܢܶܫܬ݁ܩܶܠ
ܡܶܢܗܽܘܢ
ܚܰܬ݂ܢܳܐ
ܘܗܳܝܕ݁ܶܝܢ
ܢܨܽܘܡܽܘܢ܂</div>
<div type="v" n="16">ܠܳܐ ܐ݈ܢܳܫ
ܪܳܡܶܐ
ܐܽܘܪܩܰܥܬ݂ܳܐ
ܚܕ݂ܰܬ݂ܳܐ ܥܰܠ
ܢܰܚܬ݁ܳܐ
ܒ݁ܠܳܝܳܐ ܕ݁ܠܳܐ
ܬ݁ܶܬ݁ܽܘܦ݂
ܡܰܠܝܽܘܬ݂ܳܗ
ܡܶܢ ܗܰܘ
ܢܰܚܬ݁ܳܐ
ܘܢܶܗܘܶܐ
ܒ݁ܶܙܥܳܐ
ܝܰܬ݁ܺܝܪܳܐ܂</div>
<div type="v" n="17">ܘܠܳܐ
ܪܳܡܶܝܢ ܚܰܡܪܳܐ
ܚܰܕ݂݈ܬ݂ܳܐ
ܒ݁ܙܶܩܶܐ
ܒ݁ܠܳܝܳܬ݂ܳܐ
ܕ݁ܠܳܐ
ܡܶܨܛܰܪܝܳܢ
ܙܶܩܶܐ ܘܚܰܡܪܳܐ
ܡܶܬ݂ܶܐܫܶܕ݂
ܘܙܶܩܶܐ
ܐܳܒ݂ܕ݁ܳܢ
ܐܶܠܳܐ ܪܳܡܶܝܢ
ܚܰܡܪܳܐ
ܚܰܕ݂݈ܬ݂ܳܐ
ܒ݁ܙܶܩܶܐ
ܚܰܕ݂݈ܬ݁ܳܬ݂ܳܐ
ܘܰܬ݂ܪܰܝܗܽܘܢ
ܡܶܬ݂ܢܰܛܪܺܝܢ܂</div>
<div type="v" n="18">ܟ݁ܰܕ݂
ܕ݁ܶܝܢ ܗܳܠܶܝܢ
ܡܡܰܠܶܠ ܗ݈ܘܳܐ
ܥܰܡܗܽܘܢ
ܐܶܬ݂ܳܐ
ܐܰܪܟ݂ܽܘܢܳܐ
ܚܰܕ݂ ܩܪܶܒ݂
ܣܓ݂ܶܕ݂ ܠܶܗ
ܘܶܐܡܰܪ
ܒ݁ܪ݈ܰܬ݂ܝ
ܗܳܫܳܐ
ܡܺܝܬ݂ܰܬ݂
ܐܶܠܳܐ ܬ݁ܳܐ
ܣܺܝܡ ܐܺܝܕ݂ܳܟ݂
ܥܠܶܝܗ
ܘܬ݂ܺܚܶܐ܂</div>
<div type="v" n="19">ܘܩܳܡ
ܝܶܫܽܘܥ
ܘܬ݂ܰܠܡܺܝܕ݂ܰܘܗ݈ܝ
ܘܶܐܙܰܠܘ
ܒ݁ܳܬ݂ܪܶܗ܂</div>
<div type="v" n="20">ܘܗܳܐ
ܐܰܢ݈ܬ݁ܬ݂ܳܐ
ܕ݁ܪܳܕ݂ܶܐ
ܗ݈ܘܳܐ ܕ݁ܡܳܗ
ܫܢܺܝܢ
ܬ݁ܰܪܬ݁ܰܥܶܣܪܶܐ
ܐܶܬ݂ܳܬ݂ ܡܶܢ
ܒ݁ܶܣܬ݁ܪܶܗ
ܘܩܶܪܒ݁ܰܬ݂
ܠܩܰܪܢܳܐ
ܕ݁ܰܠܒ݂ܽܘܫܶܗ܂</div>
<div type="v" n="21">ܐܳܡܪܳܐ
ܗ݈ܘܳܬ݂ ܓ݁ܶܝܪ
ܒ݁ܢܰܦ݂ܫܳܗ
ܐܳܦ݂ܶܢ
ܒ݁ܰܠܚܽܘܕ݂
ܠܡܳܐܢܶܗ
ܩܳܪܒ݁ܳܐ ܐ݈ܢܳܐ
ܡܶܬ݂ܰܐܣܝܳܐ
ܐ݈ܢܳܐ܂</div>
<div type="v" n="22">ܝܶܫܽܘܥ
ܕ݁ܶܝܢ
ܐܶܬ݂ܦ݁ܢܺܝ
ܚܙܳܗ ܘܶܐܡܰܪ
ܠܳܗ
ܐܶܬ݂ܠܰܒ݈݁ܒ݂ܝ
ܒ݁ܪ݈ܰܬ݂ܝ
ܗܰܝܡܳܢܽܘܬ݂ܶܟ݂ܝ
ܐܰܚܝܰܬ݂ܶܟ݂ܝ
ܘܶܐܬ݂ܰܐܣܝܰܬ݂
ܐܰܢ݈ܬ݁ܬ݂ܳܐ
ܗܳܝ ܡܶܢ ܗܳܝ
ܫܳܥܬ݂ܳܐ܂</div>
<div type="v" n="23">ܘܶܐܬ݂ܳܐ
ܝܶܫܽܘܥ
ܠܒ݂ܰܝܬ݁ܶܗ
ܕ݁ܰܐܪܟ݂ܽܘܢܳܐ
ܘܰܚܙܳܐ
ܙܰܡܳܪܶܐ
ܘܟ݂ܶܢܫܶܐ
ܕ݁ܡܶܫܬ݁ܰܓ݂ܫܺܝܢ܂</div>
<div type="v" n="24">ܘܶܐܡܰܪ
ܠܗܽܘܢ ܦ݁ܪܽܘܩܘ
ܠܟ݂ܽܘܢ
ܛܠܺܝܬ݂ܳܐ
ܓ݁ܶܝܪ ܠܳܐ
ܡܺܝܬ݂ܰܬ݂
ܐܶܠܳܐ
ܕ݁ܰܡܟ݁ܳܐ ܗ݈ܝ
ܘܓ݂ܳܚܟ݁ܺܝܢ
ܗ݈ܘܰܘ
ܥܠܰܘܗ݈ܝ܂</div>
<div type="v" n="25">ܘܟ݂ܰܕ݂
ܐܰܦ݁ܶܩ
ܠܟ݂ܶܢܫܶܐ ܥܰܠ
ܐܰܚܕ݁ܳܗ
ܒ݁ܺܐܝܕ݂ܳܗ
ܘܩܳܡܰܬ݂
ܛܠܺܝܬ݂ܳܐ܂</div>
<div type="v" n="26">ܘܰܢܦ݂ܰܩ
ܛܶܒ݁ܳܐ ܗܳܢܳܐ
ܒ݁ܟ݂ܽܠܳܗ
ܐܰܪܥܳܐ ܗܳܝ܂</div>
<div type="v" n="27">ܘܟ݂ܰܕ݂
ܥܒ݂ܰܪ ܝܶܫܽܘܥ
ܡܶܢ ܬ݁ܰܡܳܢ
ܕ݁ܰܒ݂ܩܽܘܗ݈ܝ
ܣܡܰܝܳܐ ܬ݁ܪܶܝܢ
ܕ݁ܩܳܥܶܝܢ
ܘܳܐܡܪܺܝܢ
ܐܶܬ݂ܪܰܚܰܡ
ܥܠܰܝܢ ܒ݁ܪܶܗ
ܕ݁ܕ݂ܰܘܺܝܕ݂܂</div>
<div type="v" n="28">ܘܟ݂ܰܕ݂
ܐܶܬ݂ܳܐ
ܠܒ݂ܰܝܬ݁ܳܐ
ܩܪܶܒ݂ܘ ܠܶܗ
ܗܳܢܽܘܢ ܣܡܰܝܳܐ
ܐܳܡܰܪ ܠܗܽܘܢ
ܝܶܫܽܘܥ
ܡܗܰܝܡܢܺܝܢ
ܐܢ݈ܬ݁ܽܘܢ
ܕ݁ܡܶܫܟ݁ܰܚ
ܐ݈ܢܳܐ ܗܳܕ݂ܶܐ
ܠܡܶܥܒ݁ܰܕ݂
ܐܳܡܪܺܝܢ ܠܶܗ
ܐܺܝܢ ܡܳܪܰܢ܂</div>
<div type="v" n="29">ܗܳܝܕ݁ܶܝܢ
ܩܪܶܒ݂
ܠܥܰܝܢܰܝܗܽܘܢ
ܘܶܐܡܰܪ
ܐܰܝܟ݁ܰܢܳܐ
ܕ݁ܗܰܝܡܶܢܬ݁ܽܘܢ
ܢܶܗܘܶܐ
ܠܟ݂ܽܘܢ܂</div>
<div type="v" n="30">ܘܡܶܚܕ݂ܳܐ
ܐܶܬ݂ܦ݁ܰܬ݁ܰܚ
ܥܰܝܢܰܝܗܽܘܢ
ܘܰܟ݂ܐܳܐ
ܒ݁ܗܽܘܢ ܝܶܫܽܘܥ
ܘܶܐܡܰܪ ܚܙܰܘ
ܠܳܐ ܐ݈ܢܳܫ
ܢܶܕ݁ܰܥ܂</div>
<div type="v" n="31">ܗܶܢܽܘܢ
ܕ݁ܶܝܢ ܢܦ݂ܰܩܘ
ܐܰܛܒ݁ܽܘܗ݈ܝ
ܒ݁ܟ݂ܽܠܳܗ
ܐܰܪܥܳܐ ܗܳܝ܂</div>
<div type="v" n="32">ܘܟ݂ܰܕ݂
ܢܦ݂ܰܩ ܝܶܫܽܘܥ
ܩܰܪܶܒ݂ܘ ܠܶܗ
ܚܰܪܫܳܐ
ܕ݁ܺܐܝܬ݂
ܥܠܰܘܗ݈ܝ
ܕ݁ܰܝܘܳܐ܂</div>
<div type="v" n="33">ܘܡܶܢ
ܕ݁ܰܢܦ݂ܰܩ
ܕ݁ܰܝܘܳܐ ܡܰܠܶܠ
ܗܰܘ ܚܰܪܫܳܐ
ܘܶܐܬ݁ܕ݁ܰܡܰܪܘ
ܟ݁ܶܢܫܶܐ
ܘܳܐܡܪܺܝܢ ܠܳܐ
ܡܬ݂ܽܘܡ
ܐܶܬ݂ܚܙܺܝ
ܗܳܟ݂ܰܢܳܐ
ܒ݁ܐܺܝܣܪܳܐܝܶܠ܂</div>
<div type="v" n="34">ܦ݁ܪܺܝܫܶܐ
ܕ݁ܶܝܢ ܐܳܡܪܺܝܢ
ܗ݈ܘܰܘ ܒ݁ܪܺܫܳܐ
ܕ݁ܕ݂ܰܝܘܶܐ
ܡܰܦ݁ܶܩ
ܕ݁ܰܝܘܶܐ܂</div>
<div type="v" n="35">ܘܡܶܬ݂ܟ݁ܪܶܟ݂
ܗ݈ܘܳܐ ܝܶܫܽܘܥ
ܒ݁ܰܡܕ݂ܺܝܢܳܬ݂ܳܐ
ܟ݁ܽܠܗܶܝܢ
ܘܰܒ݂ܩܽܘܪܝܳܐ
ܘܡܰܠܶܦ݂ ܗ݈ܘܳܐ
ܒ݁ܰܟ݂ܢܽܘܫܳܬ݂ܗܽܘܢ
ܘܡܰܟ݂ܪܶܙ
ܣܒ݂ܰܪܬ݂ܳܐ
ܕ݁ܡܰܠܟ݁ܽܘܬ݂ܳܐ
ܘܡܰܐܣܶܐ ܟ݁ܽܠ
ܟ݁ܽܘܪܗܳܢܺܝܢ
ܘܟ݂ܽܠ
ܟ݁ܺܐܒ݂ܺܝܢ܂</div>
<div type="v" n="36">ܟ݁ܰܕ݂
ܚܙܳܐ ܕ݁ܶܝܢ
ܝܶܫܽܘܥ
ܠܟ݂ܶܢܫܶܐ
ܐܶܬ݂ܪܰܚܰܡ
ܥܠܰܝܗܽܘܢ
ܕ݁ܰܠܐܶܝܢ
ܗ݈ܘܰܘ ܘܰܫܪܶܝܢ
ܐܰܝܟ݂ ܥܶܪܒ݁ܶܐ
ܕ݁ܠܰܝܬ݁ ܠܗܽܘܢ
ܪܳܥܝܳܐ܂</div>
<div type="v" n="37">ܘܶܐܡܰܪ
ܠܬ݂ܰܠܡܺܝܕ݂ܰܘܗ݈ܝ
ܚܨܳܕ݂ܳܐ
ܣܰܓ݁ܺܝ
ܘܦ݂ܳܥܠܶܐ
ܙܥܽܘܪܺܝܢ܂</div>
<div type="v" n="38">ܒ݁ܥܰܘ
ܗܳܟ݂ܺܝܠ ܡܶܢ
ܡܳܪܶܐ ܚܨܳܕ݂ܳܐ
ܕ݁ܢܰܦ݁ܶܩ
ܦ݁ܳܥܠܶܐ
ܠܰܚܨܳܕ݂ܶܗ܂</div>
</div>
<div type="ch" n="10">
<div type="title" n="title"> ܀ ܡܬܝ ܝܝ </div>
<div type="v" n="1">ܘܰܩܪܳܐ
ܠܰܬ݂ܪܶܥܣܰܪ
ܬ݁ܰܠܡܺܝܕ݂ܰܘܗ݈ܝ
ܘܝܰܗ݈ܒ݂ ܠܗܽܘܢ
ܫܽܘܠܛܳܢܳܐ ܥܰܠ
ܪܽܘܚܶܐ
ܛܰܢܦ݂ܳܬ݂ܳܐ
ܕ݁ܢܰܦ݁ܩܽܘܢ
ܘܰܠܡܰܐܣܳܝܽܘ
ܟ݁ܽܠ ܟ݁ܺܐܒ݂
ܘܟ݂ܽܘܪܗܳܢ܂</div>
<div type="v" n="2">ܕ݁ܺܝܠܗܽܘܢ
ܕ݁ܶܝܢ
ܕ݁ܰܬ݂ܪܶܥܣܰܪ
ܫܠܺܝܚܶܐ
ܫܡܳܗܶܐ
ܐܺܝܬ݂ܰܝܗܽܘܢ
ܗܳܠܶܝܢ
ܩܰܕ݂ܡܳܝܗܽܘܢ
ܫܶܡܥܽܘܢ
ܕ݁ܡܶܬ݂ܩܪܶܐ
ܟ݁ܺܐܦ݂ܳܐ
ܘܰܐܢܕ݁ܪܶܐܘܳܣ
ܐܰܚܽܘܗ݈ܝ
ܘܝܰܥܩܽܘܒ݂
ܒ݁ܰܪ ܙܰܒ݂ܕ݂ܰܝ
ܘܝܽܘܚܰܢܳܢ
ܐܰܚܽܘܗ݈ܝ܂</div>
<div type="v" n="3">ܘܦ݂ܺܝܠܺܝܦ݁ܳܘܣ
ܘܒ݂ܰܪ‌ܬ݁ܽܘܠܡܰܝ
ܘܬ݂ܳܐܘܡܰܐ
ܘܡܰܬ݁ܰܝ
ܡܳܟ݂ܣܳܐ
ܘܝܰܥܩܽܘܒ݂
ܒ݁ܰܪ ܚܰܠܦ݂ܰܝ
ܘܠܰܒ݁ܺܝ
ܕ݁ܶܐܬ݂ܟ݁ܰܢܺܝ
ܬ݁ܰܕ݂ܰܝ܂</div>
<div type="v" n="4">ܘܫܶܡܥܽܘܢ
ܩܢܳܢܳܝܳܐ
ܘܺܝܗܽܘܕ݂ܳܐ
ܣܟ݂ܰܪܝܽܘܛܳܐ
ܗܰܘ
ܕ݁ܰܐܫܠܡܶܗ܂</div>
<div type="v" n="5">ܠܗܳܠܶܝܢ
ܬ݁ܪܶܥܣܰܪ
ܫܰܕ݁ܰܪ ܝܶܫܽܘܥ
ܘܦ݂ܰܩܶܕ݂
ܐܶܢܽܘܢ ܘܶܐܡܰܪ
ܒ݁ܽܐܘܪܚܳܐ
ܕ݁ܚܰܢܦ݂ܶܐ ܠܳܐ
ܬ݁ܺܐܙܽܠ݈ܘܢ
ܘܠܰܡܕ݂ܺܝܢ݈ܬ݁ܳܐ
ܕ݁ܫܳܡܪܳܝܶܐ
ܠܳܐ
ܬ݁ܶܥܠܽܘܢ܂</div>
<div type="v" n="6">ܙܶܠܘ
ܠܟ݂ܽܘܢ ܕ݁ܶܝܢ
ܝܰܬ݁ܺܝܪܳܐܝܺܬ݂
ܠܘܳܬ݂ ܥܶܪܒ݁ܶܐ
ܕ݁ܶܐܒ݂ܰܕ݂ܘ
ܡܶܢ ܒ݁ܶܝܬ݂
ܝܺܣܪܳܝܶܠ܂</div>
<div type="v" n="7">ܘܟ݂ܰܕ݂
ܐܳܙܺܠ݈ܝܢ
ܐܢ݈ܬ݁ܽܘܢ
ܐܰܟ݂ܪܶܙܘ
ܘܶܐܡܰܪܘ
ܕ݁ܩܶܪܒ݁ܰܬ݂
ܡܰܠܟ݁ܽܘܬ݂ܳܐ
ܕ݁ܰܫܡܰܝܳܐ܂</div>
<div type="v" n="8">ܟ݁ܪܺܝܗܶܐ
ܐܰܣܰܘ
ܘܓ݂ܰܪܒ݁ܶܐ
ܕ݁ܰܟ݁ܰܘ
ܘܕ݂ܰܝܘܶܐ
ܐܰܦ݁ܶܩܘ
ܡܰܓ݁ܳܢ
ܢܣܰܒ݂ܬ݁ܽܘܢ
ܡܰܓ݁ܳܢ
ܗܰܒ݂ܘ܂</div>
<div type="v" n="9">ܠܳܐ
ܬ݁ܶܩܢܽܘܢ
ܕ݁ܰܗܒ݂ܳܐ ܘܠܳܐ
ܣܺܐܡܳܐ ܘܠܳܐ
ܢܚܳܫܳܐ
ܒ݁ܟ݂ܺܝܣܰܝܟ݁ܽܘܢ܂</div>
<div type="v" n="10">ܘܠܳܐ
ܬ݁ܰܪܡܳܠܳܐ
ܠܽܐܘܪܚܳܐ ܘܠܳܐ
ܬ݁ܰܪܬ݁ܶܝܢ
ܟ݁ܽܘܬ݁ܺܝܢܝܳܢ
ܘܠܳܐ ܡܣܳܢܶܐ
ܘܠܳܐ ܫܰܒ݂ܛܳܐ
ܫܳܘܶܐ ܗ݈ܘ
ܓ݁ܶܝܪ ܦ݁ܳܥܠܳܐ
ܣܰܝܒ݁ܳܪܬ݁ܶܗ܂</div>
<div type="v" n="11">ܠܰܐܝܕ݂ܳܐ
ܕ݁ܶܝܢ
ܡܕ݂ܺܝܢ݈ܬ݁ܳܐ
ܐܰܘ ܩܪܺܝܬ݂ܳܐ
ܕ݁ܥܳܐܠܺܝܢ
ܐܢ݈ܬ݁ܽܘܢ ܠܳܗ
ܫܰܐܠܘ ܡܰܢܽܘ
ܫܳܘܶܐ ܒ݁ܳܗ
ܘܬ݂ܰܡܳܢ ܗܘܰܘ
ܥܕ݂ܰܡܳܐ
ܕ݁ܢܳܦ݂ܩܺܝܢ
ܐܢ݈ܬ݁ܽܘܢ܂</div>
<div type="v" n="12">ܘܡܳܐ
ܕ݁ܥܳܐܠܺܝܢ
ܐܢ݈ܬ݁ܽܘܢ
ܠܒ݂ܰܝܬ݁ܳܐ
ܫܰܐܠܘ ܫܠܳܡܶܗ
ܕ݁ܒ݂ܰܝܬ݁ܳܐ܂</div>
<div type="v" n="13">ܘܶܐܢ ܗܽܘ
ܕ݁ܫܳܘܶܐ
ܒ݁ܰܝܬ݁ܳܐ
ܫܠܳܡܟ݂ܽܘܢ
ܢܺܐܬ݂ܶܐ
ܥܠܰܘܗ݈ܝ ܐܶܢ
ܕ݁ܶܝܢ ܠܳܐ
ܫܳܘܶܐ
ܫܠܳܡܟ݂ܽܘܢ
ܥܠܰܝܟ݁ܽܘܢ
ܢܶܦ݂ܢܶܐ܂</div>
<div type="v" n="14">ܡܰܢ ܕ݁ܠܳܐ
ܕ݁ܶܝܢ ܡܩܰܒ݁ܶܠ
ܠܟ݂ܽܘܢ ܘܠܳܐ
ܫܳܡܰܥ
ܡܶܠܰܝܟ݁ܽܘܢ
ܟ݁ܰܕ݂
ܢܳܦ݂ܩܺܝܢ
ܐܢ݈ܬ݁ܽܘܢ ܡܶܢ
ܒ݁ܰܝܬ݁ܳܐ ܐܰܘ
ܡܶܢ ܩܪܺܝܬ݂ܳܐ
ܗܳܝ ܦ݁ܶܨܘ
ܚܶܠܳܐ ܡܶܢ
ܪܶܓ݂ܠܰܝܟ݁ܽܘܢ܂</div>
<div type="v" n="15">ܘܰܐܡܺܝܢ
ܐܳܡܰܪ ܐ݈ܢܳܐ
ܠܟ݂ܽܘܢ
ܕ݁ܠܰܐܪܥܳܐ
ܕ݁ܰܣܕ݂ܽܘܡ
ܘܰܕ݂ܥܰܡܽܘܪܳܐ
ܢܶܗܘܶܐ ܢܺܝܚ
ܒ݁ܝܰܘܡܳܐ
ܕ݁ܕ݂ܺܝܢܳܐ ܐܰܘ
ܠܰܡܕ݂ܺܝܢ݈ܬ݁ܳܐ
ܗܳܝ܂</div>
<div type="v" n="16">ܗܳܐ ܐܶܢܳܐ
ܡܫܰܕ݁ܰܪ ܐ݈ܢܳܐ
ܠܟ݂ܽܘܢ ܐܰܝܟ݂
ܐܶܡܪܶܐ
ܒ݁ܰܝܢܰܝ
ܕ݁ܺܐܒ݂ܶܐ ܗܘܰܘ
ܗܳܟ݂ܺܝܠ
ܚܰܟ݁ܺܝܡܶܐ
ܐܰܝܟ݂
ܚܘܰܘܳܬ݂ܳܐ
ܘܬ݂ܰܡܺܝܡܶܐ
ܐܰܝܟ݂
ܝܰܘܢܶܐ܂</div>
<div type="v" n="17">ܐܶܙܕ݁ܰܗ݈ܪܘ
ܕ݁ܶܝܢ ܡܶܢ
ܒ݁ܢܰܝܢܳܫܳܐ
ܡܰܫܠܡܺܝܢ
ܠܟ݂ܽܘܢ ܓ݁ܶܝܪ
ܠܒ݂ܶܝܬ݂
ܕ݁ܰܝܳܢܶܐ
ܘܒ݂ܰܟ݂ܢܽܘܫܳܬ݂ܗܽܘܢ
ܢܢܰܓ݁ܕ݂ܽܘܢܳܟ݂ܽܘܢ܂</div>
<div type="v" n="18">ܘܰܩܕ݂ܳܡ
ܗܺܓ݂ܡܽܘܢܶܐ
ܘܡܰܠܟ݁ܶܐ
ܡܩܰܪܒ݂ܺܝܢ
ܠܟ݂ܽܘܢ
ܡܶܛܽܠܳܬ݂ܝ
ܠܣܳܗܕ݁ܽܘܬ݂ܳܐ
ܕ݁ܺܝܠܗܽܘܢ
ܘܰܕ݂ܥܰܡ݈ܡܶܐ܂</div>
<div type="v" n="19">ܐܶܡܰܬ݂ܝ
ܕ݁ܶܝܢ
ܕ݁ܢܰܫܠܡܽܘܢܳܟ݂ܽܘܢ
ܠܳܐ
ܬ݁ܺܐܨܦ݁ܽܘܢ
ܐܰܝܟ݁ܰܢܳܐ ܐܰܘ
ܡܳܢܳܐ
ܬ݁ܡܰܠܠܽܘܢ
ܡܶܬ݂ܺܝܗܶܒ݂
ܠܟ݂ܽܘܢ ܓ݁ܶܝܪ
ܒ݁ܗܳܝ ܫܳܥܬ݂ܳܐ
ܡܳܐ
ܕ݁ܰܬ݂ܡܰܠܠܽܘܢ܂</div>
<div type="v" n="20">ܠܳܐ ܗ݈ܘܳܐ
ܓ݁ܶܝܪ
ܐܰܢ݈ܬ݁ܽܘܢ
ܡܡܰܠܠܺܝܢ
ܐܶܠܳܐ ܪܽܘܚܳܐ
ܕ݁ܰܐܒ݂ܽܘܟ݂ܽܘܢ
ܡܡܰܠܠܳܐ
ܒ݁ܟ݂ܽܘܢ܂</div>
<div type="v" n="21">ܢܰܫܠܶܡ
ܕ݁ܶܝܢ ܐܰܚܳܐ
ܠܰܐܚܽܘܗ݈ܝ
ܠܡܰܘܬ݁ܳܐ
ܘܰܐܒ݂ܳܐ
ܠܰܒ݂ܪܶܗ
ܘܰܢܩܽܘܡܽܘܢ
ܒ݁ܢܰܝܳܐ ܥܰܠ
ܐܰܒ݂ܳܗܰܝܗܽܘܢ
ܘܰܢܡܺܝܬ݂ܽܘܢ
ܐܶܢܽܘܢ܂</div>
<div type="v" n="22">ܘܬ݂ܶܗܘܽܘܢ
ܣܢܺܝܐܝܺܢ ܡܶܢ
ܟ݁ܽܠܢܳܫ ܡܶܛܽܠ
ܫܶܡܝ ܐܰܝܢܳܐ
ܕ݁ܶܝܢ
ܕ݁ܰܢܣܰܝܒ݁ܰܪ
ܥܕ݂ܰܡܳܐ
ܠܚܰܪܬ݂ܳܐ ܗܽܘ
ܢܺܚܶܐ܂</div>
<div type="v" n="23">ܡܳܐ
ܕ݁ܪܳܕ݂ܦ݁ܺܝܢ
ܠܟ݂ܽܘܢ ܕ݁ܶܝܢ
ܒ݁ܰܡܕ݂ܺܝܢ݈ܬ݁ܳܐ
ܗܳܕ݂ܶܐ ܥܪܽܘܩܘ
ܠܟ݂ܽܘܢ
ܠܰܐ݈ܚܪܺܬ݂ܳܐ
ܐܰܡܺܝܢ ܓ݁ܶܝܪ
ܐܳܡܰܪ ܐ݈ܢܳܐ
ܠܟ݂ܽܘܢ ܕ݁ܠܳܐ
ܬ݁ܫܰܠܡܽܘܢ
ܐܶܢܶܝܢ
ܟ݁ܽܠܗܶܝܢ
ܡܕ݂ܺܝܢܳܬ݂ܳܐ
ܕ݁ܒ݂ܶܝܬ݂
ܐܺܝܣܪܳܝܶܠ
ܥܕ݂ܰܡܳܐ
ܕ݁ܢܺܐܬ݂ܶܐ
ܒ݁ܪܶܗ
ܕ݁ܐ݈ܢܳܫܳܐ܂</div>
<div type="v" n="24">ܠܰܝܬ݁
ܬ݁ܰܠܡܺܝܕ݂ܳܐ
ܕ݁ܝܰܬ݁ܺܝܪ ܡܶܢ
ܪܰܒ݁ܶܗ ܘܠܳܐ
ܥܰܒ݂ܕ݁ܳܐ ܡܶܢ
ܡܳܪܶܗ܂</div>
<div type="v" n="25">ܣܳܦ݂ܶܩ
ܠܶܗ
ܠܬ݂ܰܠܡܺܝܕ݂ܳܐ
ܕ݁ܢܶܗܘܶܐ
ܐܰܝܟ݂ ܪܰܒ݁ܶܗ
ܘܰܠܥܰܒ݂ܕ݁ܳܐ
ܐܰܝܟ݂ ܡܳܪܶܗ
ܐܶܢ ܠܡܳܪܶܗ
ܕ݁ܒ݂ܰܝܬ݁ܳܐ
ܩܪܰܘ
ܒ݁ܥܶܠܙܒ݂ܽܘܒ݂
ܚܰܕ݂ ܟ݁ܡܳܐ
ܠܰܒ݂ܢܰܝ
ܒ݁ܰܝܬ݁ܶܗ܂</div>
<div type="v" n="26">ܠܳܐ
ܗܳܟ݂ܺܝܠ
ܬ݁ܶܕ݂ܚܠܽܘܢ
ܡܶܢܗܽܘܢ ܠܰܝܬ݁
ܓ݁ܶܝܪ ܡܶܕ݁ܶܡ
ܕ݁ܰܟ݂ܣܶܐ
ܕ݁ܠܳܐ
ܢܶܬ݂ܓ݁ܠܶܐ
ܘܕ݂ܰܡܛܰܫܰܝ
ܕ݁ܠܳܐ
ܢܶܬ݂ܺܝܕ݂ܰܥ܂</div>
<div type="v" n="27">ܡܶܕ݁ܶܡ
ܕ݁ܳܐܡܰܪ ܐ݈ܢܳܐ
ܠܟ݂ܽܘܢ
ܒ݁ܚܶܫܽܘܟ݂ܳܐ
ܐܽܘܡܪܽܘܗ݈ܝ
ܐܰܢ݈ܬ݁ܽܘܢ
ܒ݁ܢܰܗܺܝܪܳܐ
ܘܡܶܕ݁ܶܡ
ܕ݁ܒ݂ܶܐܕ݂ܢܰܝܟ݁ܽܘܢ
ܫܳܡܥܺܝܢ
ܐܢ݈ܬ݁ܽܘܢ
ܐܰܟ݂ܪܶܙܘ ܥܰܠ
ܐܶܓ݁ܳܪܶܐ܂</div>
<div type="v" n="28">ܘܠܳܐ
ܬ݁ܶܕ݂ܚܠܽܘܢ
ܡܶܢ ܐܰܝܠܶܝܢ
ܕ݁ܩܳܛܠܺܝܢ
ܦ݁ܰܓ݂ܪܳܐ
ܢܰܦ݂ܫܳܐ ܕ݁ܶܝܢ
ܠܳܐ ܡܶܫܟ݁ܚܺܝܢ
ܠܡܶܩܛܰܠ
ܕ݁ܚܰܠܘ ܕ݁ܶܝܢ
ܝܰܬ݁ܺܝܪܳܐܝܺܬ݂
ܡܶܢ ܡܰܢ
ܕ݁ܡܶܫܟ݁ܰܚ
ܕ݁ܰܠܢܰܦ݂ܫܳܐ
ܘܰܠܦ݂ܰܓ݂ܪܳܐ
ܢܰܘܒ݁ܶܕ݂
ܒ݁ܓ݂ܺܗܰܢܳܐ܂</div>
<div type="v" n="29">ܠܳܐ
ܬ݁ܰܪܬ݁ܶܝܢ
ܨܶܦ݁ܪܺܝܢ
ܡܶܙܕ݁ܰܒ݁ܢܳܢ
ܒ݁ܰܐܣܳܪ
ܘܰܚܕ݂ܳܐ
ܡܶܢܗܶܝܢ
ܒ݁ܶܠܥܳܕ݂ ܡܶܢ
ܐܰܒ݂ܽܘܟ݂ܽܘܢ
ܠܳܐ ܢܳܦ݂ܠܳܐ
ܥܰܠ ܐܰܪܥܳܐ܂</div>
<div type="v" n="30">ܕ݁ܺܝܠܟ݂ܽܘܢ
ܕ݁ܶܝܢ ܐܳܦ݂
ܡܶܢܶܐ
ܕ݁ܪܺܫܟ݂ܽܘܢ
ܟ݁ܽܠܗܶܝܢ
ܡܰܢܝܳܢ
ܐܶܢܶܝܢ܂</div>
<div type="v" n="31">ܠܳܐ
ܗܳܟ݂ܺܝܠ
ܬ݁ܶܕ݂ܚܠܽܘܢ
ܡܶܢ ܨܶܦ݂ܪܶܐ
ܣܰܓ݁ܺܝܳܐܬ݂ܳܐ
ܡܝܰܬ݁ܪܺܝܢ
ܐܢ݈ܬ݁ܽܘܢ܂</div>
<div type="v" n="32">ܟ݁ܽܠܢܳܫ
ܗܳܟ݂ܺܝܠ
ܕ݁ܢܰܘܕ݁ܶܐ
ܒ݁ܺܝ ܩܕ݂ܳܡ
ܒ݁ܢܰܝܢܳܫܳܐ
ܐܰܘܕ݁ܶܐ ܒ݁ܶܗ
ܐܳܦ݂ ܐܶܢܳܐ
ܩܕ݂ܳܡ ܐܳܒ݂ܝ
ܕ݁ܒ݂ܰܫܡܰܝܳܐ܂</div>
<div type="v" n="33">ܡܰܢ ܕ݁ܶܝܢ
ܕ݁ܢܶܟ݂ܦ݁ܽܘܪ
ܒ݁ܺܝ ܩܕ݂ܳܡ
ܒ݁ܢܰܝܢܳܫܳܐ
ܐܶܟ݂ܦ݁ܽܘܪ
ܒ݁ܶܗ ܐܳܦ݂
ܐܶܢܳܐ ܩܕ݂ܳܡ
ܐܳܒ݂ܝ
ܕ݁ܒ݂ܰܫܡܰܝܳܐ܂</div>
<div type="v" n="34">ܠܳܐ
ܬ݁ܶܣܒ݁ܪܽܘܢ
ܕ݁ܶܐܬ݂ܺܝܬ݂
ܕ݁ܰܐܪܡܶܐ
ܫܰܝܢܳܐ
ܒ݁ܰܐܪܥܳܐ ܠܳܐ
ܐܶܬ݂ܺܝܬ݂
ܕ݁ܰܐܪܡܶܐ
ܫܰܝܢܳܐ ܐܶܠܳܐ
ܚܰܪܒ݁ܳܐ܂</div>
<div type="v" n="35">ܐܶܬ݂ܺܝܬ݂
ܓ݁ܶܝܪ
ܕ݁ܶܐܦ݂ܠܽܘܓ݂
ܓ݁ܰܒ݂ܪܳܐ ܥܰܠ
ܐܰܒ݂ܽܘܗ݈ܝ
ܘܒ݂ܰܪܬ݂ܳܐ ܥܰܠ
ܐܶܡܳܗ
ܘܟ݂ܰܠܬ݂ܳܐ ܥܰܠ
ܚܡܳܬ݂ܳܗ܂</div>
<div type="v" n="36">ܘܰܒ݂ܥܶܠܕ݁ܒ݂ܳܒ݂ܰܘܗ݈ܝ
ܕ݁ܓ݂ܰܒ݂ܪܳܐ
ܒ݁ܢܰܝ
ܒ݁ܰܝܬ݁ܶܗ܂</div>
<div type="v" n="37">ܡܰܢ
ܕ݁ܪܳܚܶܡ
ܐܰܒ݂ܳܐ ܐܰܘ
ܐܶܡܳܐ ܝܰܬ݁ܺܝܪ
ܡܶܢ ܕ݁ܠܺܝ ܠܳܐ
ܫܳܘܶܐ ܠܺܝ
ܘܡܰܢ ܕ݁ܪܳܚܶܡ
ܒ݁ܪܳܐ ܐܰܘ
ܒ݁ܰܪܬ݂ܳܐ
ܝܰܬ݁ܺܝܪ ܡܶܢ
ܕ݁ܠܺܝ ܠܳܐ
ܫܳܘܶܐ ܠܺܝ܂</div>
<div type="v" n="38">ܘܟ݂ܽܠ
ܕ݁ܠܳܐ ܫܳܩܶܠ
ܙܩܺܝܦ݂ܶܗ
ܘܳܐܬ݂ܶܐ
ܒ݁ܳܬ݂ܰܪܝ ܠܳܐ
ܫܳܘܶܐ ܠܺܝ܂</div>
<div type="v" n="39">ܡܰܢ
ܕ݁ܶܐܫܟ݁ܰܚ
ܢܰܦ݂ܫܶܗ
ܢܰܘܒ݁ܕ݂ܺܝܗ
ܘܡܰܢ
ܕ݁ܢܰܘܒ݁ܶܕ݂
ܢܰܦ݂ܫܶܗ
ܡܶܛܽܠܳܬ݂ܝ
ܢܶܫܟ݁ܚܺܝܗ܂</div>
<div type="v" n="40">ܡܰܢ
ܕ݁ܰܡܩܰܒ݁ܶܠ
ܠܟ݂ܽܘܢ ܠܺܝ
ܡܩܰܒ݁ܶܠ ܘܡܰܢ
ܕ݁ܠܺܝ ܡܩܰܒ݁ܶܠ
ܠܡܰܢ
ܕ݁ܫܰܠܚܰܢܝ
ܡܩܰܒ݁ܶܠ܂</div>
<div type="v" n="41">ܡܰܢ
ܕ݁ܰܡܩܰܒ݁ܶܠ
ܢܒ݂ܺܝܳܐ ܒ݁ܫܶܡ
ܢܒ݂ܺܝܳܐ
ܐܰܓ݂ܪܳܐ
ܕ݁ܰܢܒ݂ܺܝܳܐ
ܢܳܣܶܒ݂ ܘܡܰܢ
ܕ݁ܰܡܩܰܒ݁ܶܠ
ܙܰܕ݁ܺܝܩܳܐ
ܒ݁ܫܶܡ
ܙܰܕ݁ܺܝܩܳܐ
ܐܰܓ݂ܪܳܐ
ܕ݁ܙܰܕ݁ܺܝܩܳܐ
ܢܳܣܶܒ݂܂</div>
<div type="v" n="42">ܘܟ݂ܽܠ
ܕ݁ܡܰܫܩܶܐ
ܠܚܰܕ݂ ܡܶܢ
ܗܳܠܶܝܢ
ܙܥܽܘܪܶܐ
ܟ݁ܳܣܳܐ
ܕ݁ܩܰܪܺܝܪܶܐ
ܒ݁ܰܠܚܽܘܕ݂
ܒ݁ܰܫܡܳܐ
ܕ݁ܬ݂ܰܠܡܺܝܕ݂ܳܐ
ܐܰܡܺܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܠܳܐ
ܢܰܘܒ݁ܶܕ݂
ܐܰܓ݂ܪܶܗ܂</div>
</div>
<div type="ch" n="11">
<div type="title" n="title"> ܀ ܡܬܝ ܝܐܐ </div>
<div type="v" n="1">ܘܰܗܘܳܐ
ܕ݁ܟ݂ܰܕ݂ ܫܰܠܶܡ
ܝܶܫܽܘܥ
ܠܰܡܦ݂ܰܩܳܕ݂ܽܘ
ܠܰܬ݂ܪܶܥܣܰܪ
ܬ݁ܰܠܡܺܝܕ݂ܰܘܗ݈ܝ
ܫܰܢܺܝ ܡܶܢ
ܬ݁ܰܡܳܢ
ܠܡܰܠܳܦ݂ܽܘ
ܘܰܠܡܰܟ݂ܪܳܙܽܘ
ܒ݁ܰܡܕ݂ܺܝܢܳܬ݂ܗܽܘܢ܂</div>
<div type="v" n="2">ܝܽܘܚܰܢܳܢ
ܕ݁ܶܝܢ ܟ݁ܰܕ݂
ܫܡܰܥ ܒ݁ܶܝܬ݂
ܐܰܣܺܝܪܶܐ
ܥܒ݂ܳܕ݂ܰܘܗ݈ܝ
ܕ݁ܰܡܫܺܝܚܳܐ
ܫܰܕ݁ܰܪ ܒ݁ܝܰܕ݂
ܬ݁ܰܠܡܺܝܕ݂ܰܘܗ݈ܝ܂</div>
<div type="v" n="3">ܘܶܐܡܰܪ ܠܶܗ
ܐܰܢ݈ܬ݁ ܗ݈ܽܘ
ܗܰܘ ܕ݁ܳܐܬ݂ܶܐ
ܐܰܘ ܠܰܐ݈ܚܪܺܝܢ
ܗ݈ܽܘ ܡܣܰܟ݁ܶܝܢ
ܐܶܢܰܚܢܰܢ܂</div>
<div type="v" n="4">ܥܢܳܐ
ܝܶܫܽܘܥ ܘܶܐܡܰܪ
ܠܗܽܘܢ ܙܶܠܘ
ܐܶܫܬ݁ܰܥܰܘ
ܠܝܽܘܚܰܢܳܢ
ܐܰܝܠܶܝܢ
ܕ݁ܫܳܡܥܺܝܢ
ܐܢ݈ܬ݁ܽܘܢ
ܘܚܳܙܶܝܢ܂</div>
<div type="v" n="5">ܣܡܰܝܳܐ
ܚܳܙܶܝܢ
ܘܰܚܓ݂ܺܝܪܶܐ
ܡܗܰܠܟ݂ܺܝܢ
ܘܓ݂ܰܪܒ݁ܶܐ
ܡܶܬ݁ܕ݁ܰܟ݁ܶܝܢ
ܘܚܰܪܫܶܐ
ܫܳܡܥܺܝܢ
ܘܡܺܝܬ݂ܶܐ
ܩܳܝܡܺܝܢ
ܘܡܶܣܟ݁ܺܢܶܐ
ܡܶܣܬ݁ܰܒ݁ܪܺܝܢ܂</div>
<div type="v" n="6">ܘܛܽܘܒ݂ܰܘܗ݈ܝ
ܠܰܐܝܢܳܐ ܕ݁ܠܳܐ
ܢܶܬ݂ܟ݁ܫܶܠ
ܒ݁ܺܝ܂</div>
<div type="v" n="7">ܟ݁ܰܕ݂
ܕ݁ܶܝܢ ܐܶܙܰܠܘ
ܫܰܪܺܝ ܝܶܫܽܘܥ
ܠܡܺܐܡܰܪ
ܠܟ݂ܶܢܫܶܐ ܥܰܠ
ܝܽܘܚܰܢܳܢ
ܡܳܢܳܐ
ܢܦ݂ܰܩܬ݁ܽܘܢ
ܠܚܽܘܪܒ݁ܳܐ
ܠܡܶܚܙܳܐ
ܩܰܢܝܳܐ ܕ݁ܡܶܢ
ܪܽܘܚܳܐ
ܡܶܬ݁ܬ݁ܙܺܝܥ܂</div>
<div type="v" n="8">ܘܶܐܠܳܐ
ܡܳܢܳܐ
ܢܦ݂ܰܩܬ݁ܽܘܢ
ܠܡܶܚܙܳܐ
ܓ݁ܰܒ݂ܪܳܐ
ܕ݁ܢܰܚܬ݁ܶܐ
ܪܰܟ݁ܺܝܟ݂ܶܐ
ܠܒ݂ܺܝܫ ܗܳܐ
ܐܰܝܠܶܝܢ
ܕ݁ܪܰܟ݁ܺܝܟ݂ܶܐ
ܠܒ݂ܺܝܫܺܝܢ
ܒ݁ܶܝܬ݂
ܡܰܠܟ݁ܶܐ
ܐܶܢܽܘܢ܂</div>
<div type="v" n="9">ܘܶܐܠܳܐ
ܡܳܢܳܐ
ܢܦ݂ܰܩܬ݁ܽܘܢ
ܠܡܶܚܙܳܐ
ܢܒ݂ܺܝܳܐ ܐܺܝܢ
ܐܳܡܰܪ ܐ݈ܢܳܐ
ܠܟ݂ܽܘܢ
ܘܝܰܬ݁ܺܝܪ ܡܶܢ
ܢܒ݂ܺܝܶܐ܂</div>
<div type="v" n="10">ܗܳܢܰܘ
ܓ݁ܶܝܪ
ܕ݁ܰܥܠܰܘܗ݈ܝ
ܟ݁ܬ݂ܺܝܒ݂
ܕ݁ܗܳܐ ܐܶܢܳܐ
ܡܫܰܕ݁ܰܪ ܐ݈ܢܳܐ
ܡܰܠܰܐܟ݂ܝ
ܩܕ݂ܳܡ
ܦ݁ܰܪܨܽܘܦ݁ܳܟ݂
ܕ݁ܢܰܬ݂ܩܶܢ
ܐܽܘܪܚܳܐ
ܩܕ݂ܳܡܰܝܟ݁܂</div>
<div type="v" n="11">ܐܰܡܺܝܢ
ܐܳܡܰܪܢܳܐ
ܠܟ݂ܽܘܢ ܕ݁ܠܳܐ
ܩܳܡ
ܒ݁ܺܝܠܺܝܕ݂ܰܝ
ܢܶܫܶܐ ܕ݁ܪܰܒ݁
ܡܶܢ ܝܽܘܚܰܢܳܢ
ܡܰܥܡܕ݂ܳܢܳܐ
ܙܥܽܘܪܳܐ ܕ݁ܶܝܢ
ܒ݁ܡܰܠܟ݁ܽܘܬ݂
ܫܡܰܝܳܐ ܪܰܒ݂
ܗ݈ܽܘ ܡܶܢܶܗ܂</div>
<div type="v" n="12">ܡܶܢ
ܝܰܘܡܰܝ
ܝܽܘܚܰܢܳܢ
ܕ݁ܶܝܢ
ܡܰܥܡܕ݂ܳܢܳܐ
ܘܰܥܕ݂ܰܡܳܐ
ܠܗܳܫܳܐ
ܡܰܠܟ݁ܽܘܬ݂ܳܐ
ܕ݁ܰܫܡܰܝܳܐ
ܒ݁ܰܩܛܺܝܪܳܐ
ܡܶܬ݁ܕ݁ܰܒ݂ܪܳܐ
ܘܰܩܛܺܝܪܳܢܶܐ
ܡܚܰܛܦ݂ܺܝܢ
ܠܳܗ܂</div>
<div type="v" n="13">ܟ݁ܽܠܗܽܘܢ
ܓ݁ܶܝܪ ܢܒ݂ܺܝܶܐ
ܘܽܐܘܪܳܝܬ݁ܳܐ
ܥܕ݂ܰܡܳܐ
ܠܝܽܘܚܰܢܳܢ
ܐܶܬ݂ܢܰܒ݁ܺܝܘ܂</div>
<div type="v" n="14">ܘܶܐܢ
ܨܳܒ݂ܶܝܢ
ܐܢ݈ܬ݁ܽܘܢ
ܩܰܒ݁ܶܠܘ
ܕ݁ܗܽܘܝܽܘ
ܐܶܠܺܝܳܐ
ܕ݁ܰܥܬ݂ܺܝܕ݂
ܠܡܶܐܬ݂ܳܐ܂</div>
<div type="v" n="15">ܡܰܢ
ܕ݁ܺܐܝܬ݂ ܠܶܗ
ܐܶܕ݂ܢܶܐ
ܕ݁ܢܶܫܡܰܥ
ܢܶܫܡܰܥ܂</div>
<div type="v" n="16">ܠܡܰܢ
ܕ݁ܶܝܢ
ܐܶܕ݁ܰܡܺܝܗ
ܠܫܰܪܒ݁ܬ݂ܳܐ
ܗܳܕ݂ܶܐ
ܕ݁ܳܡܝܳܐ
ܠܰܛܠܳܝܶܐ
ܕ݁ܝܳܬ݂ܒ݁ܺܝܢ
ܒ݁ܫܽܘܩܳܐ
ܘܩܳܥܶܝܢ
ܠܚܰܒ݂ܪܰܝܗܽܘܢ܂</div>
<div type="v" n="17">ܘܳܐܡܪܺܝܢ
ܙܡܰܪܢ ܠܟ݂ܽܘܢ
ܘܠܳܐ
ܪܰܩܶܕ݂ܬ݁ܽܘܢ
ܘܶܐܠܰܝܢ
ܠܟ݂ܽܘܢ ܘܠܳܐ
ܐܰܪܩܶܕ݂ܬ݁ܽܘܢ܂</div>
<div type="v" n="18">ܐܶܬ݂ܳܐ
ܓ݁ܶܝܪ
ܝܽܘܚܰܢܳܢ
ܕ݁ܠܳܐ ܐܳܟ݂ܶܠ
ܘܠܳܐ ܫܳܬ݂ܶܐ
ܘܳܐܡܪܺܝܢ
ܕ݁ܰܝܘܳܐ ܐܺܝܬ݂
ܒ݁ܶܗ܂</div>
<div type="v" n="19">ܐܶܬ݂ܳܐ
ܒ݁ܪܶܗ
ܕ݁ܐ݈ܢܳܫܳܐ
ܐܳܟ݂ܶܠ
ܘܫܳܬ݂ܶܐ
ܘܳܐܡܪܺܝܢ ܗܳܐ
ܓ݁ܰܒ݂ܪܳܐ
ܐܳܟ݁ܽܘܠܳܐ
ܘܫܳܬ݂ܶܐ
ܚܰܡܪܳܐ
ܘܪܳܚܡܳܐ
ܕ݁ܡܳܟ݂ܣܶܐ
ܘܰܕ݂ܚܰܛܳܝܶܐ
ܘܶܐܙܕ݁ܰܕ݁ܩܰܬ݂
ܚܶܟ݂ܡܬ݂ܳܐ ܡܶܢ
ܥܒ݂ܳܕ݂ܶܝܗ܂</div>
<div type="v" n="20">ܗܳܝܕ݁ܶܝܢ
ܫܰܪܺܝ ܝܶܫܽܘܥ
ܠܰܡܚܰܣܳܕ݂ܽܘ
ܡܕ݂ܺܝܢܳܬ݂ܳܐ
ܐܰܝܠܶܝܢ
ܕ݁ܰܗܘܰܘ
ܒ݁ܗܶܝܢ
ܚܰܝܠܰܘܗ݈ܝ
ܣܰܓ݁ܺܝܶܐܐ
ܘܠܳܐ ܬ݁ܳܒ݂ܘ܂</div>
<div type="v" n="21">ܘܳܐܡܰܪ
ܗ݈ܘܳܐ ܘܳܝ
ܠܶܟ݂ܝ
ܟ݁ܳܘܪܰܙܺܝܢ
ܘܳܝ ܠܶܟ݂ܝ
ܒ݁ܶܝܬ݂‌ܨܰܝܳܕ݂ܳܐ
ܕ݁ܶܐܠܽܘ
ܒ݁ܨܽܘܪ
ܘܰܒ݂ܨܰܝܕ݁ܳܢ
ܗܘܰܘ ܚܰܝܠܶܐ
ܐܰܝܠܶܝܢ
ܕ݁ܰܗܘܰܘ
ܒ݁ܟ݂ܶܝܢ
ܟ݁ܒ݂ܰܪ ܕ݁ܶܝܢ
ܒ݁ܣܰܩܶܐ
ܘܰܒ݂ܩܶܛܡܳܐ
ܬ݁ܳܒ݂ܘ܂</div>
<div type="v" n="22">ܒ݁ܪܰܡ
ܐܳܡܰܪ ܐ݈ܢܳܐ
ܠܟ݂ܶܝܢ
ܕ݁ܰܠܨܽܘܪ
ܘܰܠܨܰܝܕ݁ܳܢ
ܢܶܗܘܶܐ ܢܺܝܚ
ܒ݁ܝܰܘܡܳܐ
ܕ݁ܕ݂ܺܝܢܳܐ ܐܰܘ
ܠܟ݂ܶܝܢ܂</div>
<div type="v" n="23">ܘܰܐܢ݈ܬ݁ܝ
ܟ݁ܦ݂ܰܪܢܰܚܽܘܡ
ܗܳܝ
ܕ݁ܰܥܕ݂ܰܡܳܐ
ܠܰܫܡܰܝܳܐ
ܐܶܬ݁ܬ݁ܪܺܝܡܬ݁ܝ
ܥܕ݂ܰܡܳܐ
ܠܰܫܝܽܘܠ
ܬ݁ܶܬ݁ܰܚܬ݁ܶܝܢ
ܕ݁ܶܐܠܽܘ
ܒ݁ܰܣܕ݂ܽܘܡ
ܗܘܰܘ ܚܰܝܠܶܐ
ܐܰܝܠܶܝܢ
ܕ݁ܰܗܘܰܘ
ܒ݁ܶܟ݂ܝ
ܩܰܝܳܡܳܐ
ܗ݈ܘܳܬ݂
ܥܕ݂ܰܡܳܐ
ܠܝܰܘܡܳܢܳܐ܂</div>
<div type="v" n="24">ܒ݁ܪܰܡ
ܐܳܡܰܪܢܳܐ
ܠܶܟ݂ܝ
ܕ݁ܠܰܐܪܥܳܐ
ܕ݁ܰܣܕ݂ܽܘܡ
ܢܶܗܘܶܐ ܢܺܝܚ
ܒ݁ܝܰܘܡܳܐ
ܕ݁ܕ݂ܺܝܢܳܐ ܐܰܘ
ܠܶܟ݂ܝ܂</div>
<div type="v" n="25">ܒ݁ܗܰܘ
ܙܰܒ݂ܢܳܐ ܥܢܳܐ
ܝܶܫܽܘܥ ܘܶܐܡܰܪ
ܡܰܘܕ݁ܶܐ ܐ݈ܢܳܐ
ܠܳܟ݂ ܐܳܒ݂ܝ
ܡܳܪܳܐ
ܕ݁ܰܫܡܰܝܳܐ
ܘܕ݂ܰܐܪܥܳܐ
ܕ݁ܟ݂ܰܣܺܝܬ݁
ܗܳܠܶܝܢ ܡܶܢ
ܚܰܟ݁ܺܝܡܶܐ
ܘܣܰܟ݁ܽܘܠܬ݂ܳܢܶܐ
ܘܰܓ݂ܠܰܝܬ݁
ܐܶܢܶܝܢ
ܠܝܰܠܽܘܕ݂ܶܐ܂</div>
<div type="v" n="26">ܐܺܝܢ
ܐܳܒ݂ܝ
ܕ݁ܗܳܟ݂ܰܢܳܐ
ܗܘܳܐ
ܨܶܒ݂ܝܳܢܳܐ
ܩܕ݂ܳܡܰܝܟ݁܂</div>
<div type="v" n="27">ܟ݁ܽܠ
ܡܶܕ݁ܶܡ
ܐܶܫܬ݁ܠܶܡ ܠܺܝ
ܡܶܢ ܐܳܒ݂ܝ
ܘܠܳܐ ܐ݈ܢܳܫ
ܝܳܕ݂ܰܥ
ܠܰܒ݂ܪܳܐ ܐܶܠܳܐ
ܐܶܢ ܐܰܒ݂ܳܐ
ܐܳܦ݂ ܠܳܐ
ܠܰܐܒ݂ܳܐ ܐ݈ܢܳܫ
ܝܳܕ݂ܰܥ ܐܶܠܳܐ
ܐܶܢ ܒ݁ܪܳܐ
ܘܰܠܡܰܢ
ܕ݁ܨܳܒ݂ܶܐ
ܒ݁ܪܳܐ
ܕ݁ܢܶܓ݂ܠܶܐ܂</div>
<div type="v" n="28">ܬ݁ܰܘ
ܠܘܳܬ݂ܝ
ܟ݁ܽܠܟ݂ܽܘܢ
ܠܰܐܝܳܐ
ܘܰܫܩܺܝܠܰܝ
ܡܰܘܒ݁ܠܶܐ
ܘܶܐܢܳܐ
ܐܰܢܺܝܚܟ݂ܽܘܢ܂</div>
<div type="v" n="29">ܫܩܽܘܠܘ
ܢܺܝܪܝ
ܥܠܰܝܟ݁ܽܘܢ
ܘܺܝܠܰܦ݂ܘ ܡܶܢܝ
ܕ݁ܢܺܝܚ ܐ݈ܢܳܐ
ܘܡܰܟ݁ܺܝܟ݂
ܐ݈ܢܳܐ ܒ݁ܠܶܒ݁ܝ
ܘܡܶܫܟ݁ܚܺܝܢ
ܐܢ݈ܬ݁ܽܘܢ
ܢܝܳܚܳܐ
ܠܢܰܦ݂ܫܳܬ݂ܟ݂ܽܘܢ܂</div>
<div type="v" n="30">ܢܺܝܪܝ
ܓ݁ܶܝܪ ܒ݁ܰܣܺܝܡ
ܗ݈ܘ ܘܡܰܘܒ݁ܰܠܝ
ܩܰܠܺܝܠܳܐ
ܗ݈ܝ܂</div>
</div>
<div type="ch" n="12">
<div type="title" n="title"> ܀ ܡܬܝ ܝܒܒ </div>
<div type="v" n="1">ܒ݁ܗܰܘ
ܙܰܒ݂ܢܳܐ
ܡܗܰܠܶܟ݂ ܗ݈ܘܳܐ
ܝܶܫܽܘܥ
ܒ݁ܫܰܒ݁ܬ݂ܳܐ
ܒ݁ܶܝܬ݂ ܙܰܪܥܶܐ
ܘܬ݂ܰܠܡܺܝܕ݂ܰܘܗ݈ܝ
ܟ݁ܦ݂ܶܢܘ
ܘܫܰܪܺܝܘ
ܡܳܠܓ݁ܺܝܢ
ܫܶܒ݁ܠܶܐ
ܘܳܐܟ݂ܠܺܝܢ܂</div>
<div type="v" n="2">ܦ݁ܪܺܝܫܶܐ
ܕ݁ܶܝܢ ܟ݁ܰܕ݂
ܚܙܰܘ ܐܶܢܽܘܢ
ܐܳܡܪܺܝܢ ܠܶܗ
ܗܳܐ
ܬ݁ܰܠܡܺܝܕ݂ܰܝܟ݁
ܥܳܒ݂ܕ݁ܺܝܢ
ܡܶܕ݁ܶܡ ܕ݁ܠܳܐ
ܫܰܠܺܝܛ
ܠܡܶܥܒ݁ܰܕ݂
ܒ݁ܫܰܒ݁ܬ݂ܳܐ܂</div>
<div type="v" n="3">ܗܽܘ ܕ݁ܶܝܢ
ܐܶܡܰܪ ܠܗܽܘܢ
ܠܳܐ ܩܪܰܝܬ݁ܽܘܢ
ܡܳܢܳܐ ܥܒ݂ܰܕ݂
ܕ݁ܰܘܺܝܕ݂
ܟ݁ܰܕ݂ ܟ݁ܦ݂ܶܢ
ܘܰܐܝܠܶܝܢ
ܕ݁ܥܰܡܶܗ܂</div>
<div type="v" n="4">ܐܰܝܟ݁ܰܢܳܐ
ܥܰܠ ܠܒ݂ܰܝܬ݁ܳܐ
ܕ݁ܰܐܠܳܗܳܐ
ܘܠܰܚܡܳܐ
ܕ݁ܦ݂ܳܬ݂ܽܘܪܶܗ
ܕ݁ܡܳܪܝܳܐ
ܐܶܟ݂ܰܠ ܗܰܘ
ܕ݁ܠܳܐ ܫܰܠܺܝܛ
ܗ݈ܘܳܐ ܠܶܗ
ܠܡܶܐܟ݂ܰܠ ܘܠܳܐ
ܠܰܐܝܠܶܝܢ
ܕ݁ܥܰܡܶܗ ܐܶܠܳܐ
ܐܶܢ ܠܟ݂ܳܗܢܶܐ
ܒ݁ܰܠܚܽܘܕ݂܂</div>
<div type="v" n="5">ܐܰܘ ܠܳܐ
ܩܪܰܝܬ݁ܽܘܢ
ܒ݁ܽܐܘܪܳܝܬ݁ܳܐ
ܕ݁ܟ݂ܳܗܢܶܐ
ܒ݁ܗܰܝܟ݁ܠܳܐ
ܡܰܚܠܺܝܢ ܠܳܗ
ܠܫܰܒ݁ܬ݂ܳܐ
ܘܰܕ݂ܠܳܐ
ܥܶܕ݂ܠܳܝ
ܐܶܢܽܘܢ܂</div>
<div type="v" n="6">ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܶܝܢ ܕ݁ܪܰܒ݁
ܡܶܢ ܗܰܝܟ݁ܠܳܐ
ܐܺܝܬ݂
ܗܳܪܟ݁ܳܐ܂</div>
<div type="v" n="7">ܐܶܠܽܘ
ܕ݁ܶܝܢ
ܝܳܕ݂ܥܺܝܢ
ܗܘܰܝܬ݁ܽܘܢ
ܡܳܢܰܘ ܚܢܳܢܳܐ
ܨܳܒ݂ܶܐ ܐ݈ܢܳܐ
ܘܠܳܐ
ܕ݁ܶܒ݂ܚܬ݂ܳܐ
ܠܳܐ ܡܚܰܝܒ݂ܺܝܢ
ܗ݈ܘܰܝܬ݁ܽܘܢ
ܠܰܐܝܠܶܝܢ
ܕ݁ܰܕ݂ܠܳܐ
ܥܶܕ݂ܠܳܝ
ܐܶܢܽܘܢ܂</div>
<div type="v" n="8">ܡܳܪܳܗ
ܓ݁ܶܝܪ
ܕ݁ܫܰܒ݁ܬ݂ܳܐ
ܐܺܝܬ݂ܰܘܗ݈ܝ
ܒ݁ܪܶܗ
ܕ݁ܐ݈ܢܳܫܳܐ܂</div>
<div type="v" n="9">ܘܫܰܢܺܝ ܡܶܢ
ܬ݁ܰܡܳܢ ܝܶܫܽܘܥ
ܘܶܐܬ݂ܳܐ
ܠܰܟ݂ܢܽܘܫܬ݁ܗܽܘܢ܂</div>
<div type="v" n="10">ܘܓ݂ܰܒ݂ܪܳܐ
ܚܰܕ݂ ܐܺܝܬ݂
ܗ݈ܘܳܐ ܬ݁ܰܡܳܢ
ܕ݁ܝܰܒ݁ܺܝܫܳܐ
ܐܺܝܕ݂ܶܗ
ܘܰܡܫܰܐܠܺܝܢ
ܗ݈ܘܰܘ ܠܶܗ
ܘܳܐܡܪܺܝܢ
ܕ݁ܶܐܢ ܫܰܠܺܝܛ
ܒ݁ܫܰܒ݁ܬ݂ܳܐ
ܠܡܰܐܣܳܝܽܘ
ܐܰܝܟ݂
ܕ݁ܢܶܐܟ݂ܠܽܘܢ
ܩܰܪܨܰܘܗ݈ܝ܂</div>
<div type="v" n="11">ܗܽܘ ܕ݁ܶܝܢ
ܐܶܡܰܪ ܠܗܽܘܢ
ܡܰܢܽܘ
ܡܶܢܟ݂ܽܘܢ
ܓ݁ܰܒ݂ܪܳܐ
ܕ݁ܺܐܝܬ݂ ܠܶܗ
ܥܶܪܒ݁ܳܐ ܚܰܕ݂
ܘܶܐܢ ܢܳܦ݂ܶܠ
ܒ݁ܚܰܒ݁ܳܪܳܐ
ܒ݁ܝܰܘܡܳܐ
ܕ݁ܫܰܒ݁ܬ݂ܳܐ
ܠܳܐ ܐܳܚܶܕ݂
ܘܰܡܩܺܝܡ ܠܶܗ܂</div>
<div type="v" n="12">ܟ݁ܡܳܐ
ܕ݁ܶܝܢ ܝܰܬ݁ܺܝܪ
ܒ݁ܰܪܢܳܫܳܐ ܡܶܢ
ܥܶܪܒ݁ܳܐ
ܡܳܕ݂ܶܝܢ
ܫܰܠܺܝܛ ܗ݈ܽܘ
ܒ݁ܫܰܒ݁ܬ݂ܳܐ
ܠܡܶܥܒ݁ܰܕ݂
ܕ݁ܫܰܦ݁ܺܝܪ܂</div>
<div type="v" n="13">ܗܳܝܕ݁ܶܝܢ
ܐܶܡܰܪ ܠܗܰܘ
ܓ݁ܰܒ݂ܪܳܐ
ܦ݁ܫܽܘܛ
ܐܺܝܕ݂ܳܟ݂
ܘܰܦ݂ܫܰܛ
ܐܺܝܕ݂ܶܗ
ܘܬ݂ܶܩܢܰܬ݂
ܐܰܝܟ݂
ܚܒ݂ܰܪܬ݁ܳܗ܂</div>
<div type="v" n="14">ܘܰܢܦ݂ܰܩܘ
ܦ݁ܪܺܝܫܶܐ
ܘܡܶܠܟ݁ܳܐ
ܢܣܰܒ݂ܘ
ܥܠܰܘܗ݈ܝ ܐܰܝܟ݂
ܕ݁ܢܰܘܒ݁ܕ݂ܽܘܢܳܝܗ݈ܝ܂</div>
<div type="v" n="15">ܝܶܫܽܘܥ
ܕ݁ܶܝܢ ܝܺܕ݂ܰܥ
ܘܫܰܢܺܝ ܠܶܗ
ܡܶܢ ܬ݁ܰܡܳܢ
ܘܶܐܙܰܠܘ
ܒ݁ܳܬ݂ܪܶܗ
ܟ݁ܶܢܫܶܐ
ܣܰܓ݁ܺܝܶܐܐ
ܘܰܐܣܺܝ
ܠܟ݂ܽܠܗܽܘܢ܂</div>
<div type="v" n="16">ܘܰܟ݂ܐܳܐ
ܒ݁ܗܽܘܢ ܕ݁ܠܳܐ
ܢܶܓ݂ܠܽܘܢܳܝܗ݈ܝ܂</div>
<div type="v" n="17">ܕ݁ܢܶܬ݂ܡܰܠܶܐ
ܡܶܕ݁ܶܡ
ܕ݁ܶܐܬ݂ܶܐܡܰܪ
ܒ݁ܝܰܕ݂
ܐܶܫܰܥܝܳܐ
ܢܒ݂ܺܝܳܐ
ܕ݁ܶܐܡܰܪ܂</div>
<div type="v" n="18">ܗܳܐ
ܥܰܒ݂ܕ݁ܝ
ܕ݁ܶܐܨܛܒ݂ܺܝܬ݂
ܒ݁ܶܗ
ܚܰܒ݁ܺܝܒ݂ܝ
ܕ݁ܣܶܘܚܰܬ݂
ܒ݁ܶܗ ܢܰܦ݂ܫܝ
ܪܽܘܚܝ ܐܶܣܺܝܡ
ܥܠܰܘܗ݈ܝ
ܘܕ݂ܺܝܢܳܐ
ܠܥܰܡ݈ܡܶܐ
ܢܰܟ݂ܪܶܙ܂</div>
<div type="v" n="19">ܠܳܐ
ܢܶܬ݂ܚܪܶܐ ܘܠܳܐ
ܢܶܩܥܶܐ ܘܠܳܐ
ܐ݈ܢܳܫ ܢܶܫܡܰܥ
ܩܳܠܶܗ
ܒ݁ܫܽܘܩܳܐ܂</div>
<div type="v" n="20">ܩܰܢܝܳܐ
ܪܥܺܝܥܳܐ ܠܳܐ
ܢܶܬ݂ܒ݁ܰܪ
ܘܰܫܪܳܓ݂ܳܐ
ܕ݁ܰܡܛܰܦ݂ܛܶܦ݂
ܠܳܐ ܢܰܕ݂ܥܶܟ݂
ܥܕ݂ܰܡܳܐ
ܕ݁ܢܰܦ݁ܶܩ
ܕ݁ܺܝܢܳܐ
ܠܙܳܟ݂ܽܘܬ݂ܳܐ܂</div>
<div type="v" n="21">ܘܒ݂ܰܫܡܶܗ
ܥܰܡ݈ܡܶܐ
ܢܣܰܒ݁ܪܽܘܢ܂</div>
<div type="v" n="22">ܗܳܝܕ݁ܶܝܢ
ܩܰܪܶܒ݂ܘ ܠܶܗ
ܕ݁ܰܝܘܳܢܳܐ
ܚܰܕ݂ ܕ݁ܰܚܪܶܫ
ܘܰܥܘܺܝܪ
ܘܰܐܣܝܶܗ
ܐܰܝܟ݁ܰܢܳܐ
ܕ݁ܚܰܪܫܳܐ
ܘܣܰܡܝܳܐ
ܢܡܰܠܶܠ
ܘܢܶܚܙܶܐ܂</div>
<div type="v" n="23">ܘܡܶܬ݁ܕ݁ܰܡܪܺܝܢ
ܗ݈ܘܰܘ
ܟ݁ܽܠܗܽܘܢ
ܟ݁ܶܢܫܶܐ
ܘܳܐܡܪܺܝܢ
ܕ݁ܰܠܡܳܐ ܗܳܢܰܘ
ܒ݁ܪܶܗ
ܕ݁ܕ݂ܰܘܺܝܕ݂܂</div>
<div type="v" n="24">ܦ݁ܪܺܝܫܶܐ
ܕ݁ܶܝܢ ܟ݁ܰܕ݂
ܫܡܰܥܘ ܐܳܡܪܺܝܢ
ܗܳܢܳܐ ܠܳܐ
ܡܰܦ݁ܶܩ
ܫܺܐܕ݂ܶܐ ܐܶܠܳܐ
ܒ݁ܰܒ݂ܥܶܠܙܒ݂ܽܘܒ݂
ܪܺܫܳܐ
ܕ݁ܕ݂ܰܝܘܶܐ܂</div>
<div type="v" n="25">ܝܶܫܽܘܥ
ܕ݁ܶܝܢ ܝܺܕ݂ܰܥ
ܡܰܚܫܒ݂ܳܬ݂ܗܽܘܢ
ܘܶܐܡܰܪ ܠܗܽܘܢ
ܟ݁ܽܠ ܡܰܠܟ݁ܽܘ
ܕ݁ܬ݂ܶܬ݂ܦ݁ܰܠܰܓ݂
ܥܰܠ ܢܰܦ݂ܫܳܗ
ܬ݁ܶܚܪܰܒ݂
ܘܟ݂ܽܠ ܒ݁ܰܝ
ܘܰܡܕ݂ܺܝܢܳܐ
ܕ݁ܢܶܬ݂ܦ݁ܰܠܰܓ݂
ܥܰܠ ܢܰܦ݂ܫܳܗ
ܠܳܐ ܢܩܽܘܡ܂</div>
<div type="v" n="26">ܘܶܐܢ
ܣܳܛܳܢܳܐ
ܠܣܳܛܳܢܳܐ
ܡܰܦ݁ܶܩ ܥܰܠ
ܢܰܦ݂ܫܶܗ
ܐܶܬ݂ܦ݁ܰܠܰܓ݂
ܐܰܝܟ݁ܰܢܳܐ
ܗܳܟ݂ܺܝܠ
ܩܳܝܡܳܐ
ܡܰܠܟ݁ܽܘܬ݂ܶܗ܂</div>
<div type="v" n="27">ܘܶܐܢ
ܐܶܢܳܐ
ܒ݁ܰܒ݂ܥܶܠܙܒ݂ܽܘܒ݂
ܡܰܦ݁ܶܩ ܐ݈ܢܳܐ
ܕ݁ܰܝܘܶܐ
ܒ݁ܢܰܝܟ݁ܽܘܢ
ܒ݁ܡܳܢܳܐ
ܡܰܦ݁ܩܺܝܢ
ܠܗܽܘܢ ܡܶܛܽܠ
ܗܳܢܳܐ ܗܶܢܽܘܢ
ܢܶܗܘܽܘܢ
ܠܟ݂ܽܘܢ
ܕ݁ܰܝܳܢܶܐ܂</div>
<div type="v" n="28">ܘܶܐܢ
ܒ݁ܪܽܘܚܳܐ
ܕ݁ܰܐܠܳܗܳܐ
ܐܶܢܳܐ ܡܰܦ݁ܶܩ
ܐ݈ܢܳܐ ܕ݁ܰܝܘܶܐ
ܩܶܪܒ݁ܰܬ݂ ܠܳܗ
ܥܠܰܝܟ݁ܽܘܢ
ܡܰܠܟ݁ܽܘܬ݂ܳܐ
ܕ݁ܰܐܠܳܗܳܐ܂</div>
<div type="v" n="29">ܐܰܘ
ܐܰܝܟ݁ܰܢܳܐ
ܐ݈ܢܳܫ ܡܶܫܟ݁ܰܚ
ܕ݁ܢܶܥܽܘܠ
ܠܒ݂ܶܝܬ݂
ܚܰܣܺܝܢܳܐ
ܘܡܳܐܢܰܘܗ݈ܝ
ܢܶܒ݁ܽܘܙ ܐܶܠܳܐ
ܐܶܢ ܠܽܘܩܕ݂ܰܡ
ܢܶܐܣܪܺܝܘܗ݈ܝ
ܠܚܰܣܺܝܢܳܐ
ܘܗܳܝܕ݁ܶܝܢ
ܒ݁ܰܝܬ݁ܶܗ
ܢܶܒ݁ܽܘܙ܂</div>
<div type="v" n="30">ܡܰܢ ܕ݁ܠܳܐ
ܗܘܳܐ ܥܰܡܝ
ܠܽܘܩܒ݂ܰܠܝ
ܗ݈ܽܘ ܘܡܰܢ
ܕ݁ܠܳܐ ܟ݁ܳܢܶܫ
ܥܰܡܝ
ܡܒ݂ܰܕ݁ܳܪܽܘ
ܡܒ݂ܰܕ݁ܰܪ܂</div>
<div type="v" n="31">ܡܶܛܽܠ
ܗܳܢܳܐ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܟ݂ܽܠ
ܚܛܳܗܺܝܢ
ܘܓ݂ܽܘܕ݁ܳܦ݂ܺܝܢ
ܢܶܫܬ݁ܰܒ݂ܩܽܘܢ
ܠܰܒ݂ܢܰܝܢܳܫܳܐ
ܓ݁ܽܘܕ݁ܳܦ݂ܳܐ
ܕ݁ܶܝܢ ܕ݁ܥܰܠ
ܪܽܘܚܳܐ ܠܳܐ
ܢܶܫܬ݁ܒ݂ܶܩ
ܠܰܒ݂ܢܰܝܢܳܫܳܐ܂</div>
<div type="v" n="32">ܘܟ݂ܽܠ ܡܰܢ
ܕ݁ܢܺܐܡܰܪ
ܡܶܠܬ݂ܳܐ ܥܰܠ
ܒ݁ܪܶܗ
ܕ݁ܐ݈ܢܳܫܳܐ
ܢܶܫܬ݁ܒ݂ܶܩ ܠܶܗ
ܟ݁ܽܠ ܕ݁ܶܝܢ
ܕ݁ܥܰܠ ܪܽܘܚܳܐ
ܕ݁ܩܽܘܕ݂ܫܳܐ
ܢܺܐܡܰܪ ܠܳܐ
ܢܶܫܬ݁ܒ݂ܶܩ ܠܶܗ
ܠܳܐ ܒ݁ܥܳܠܡܳܐ
ܗܳܢܳܐ ܘܠܳܐ
ܒ݁ܥܳܠܡܳܐ
ܕ݁ܰܥܬ݂ܺܝܕ݂܂</div>
<div type="v" n="33">ܐܰܘ
ܥܒ݂ܶܕ݂ܘ
ܐܺܝܠܳܢܳܐ
ܫܰܦ݁ܺܝܪܳܐ
ܘܦ݂ܺܐܪܰܘܗ݈ܝ
ܫܰܦ݁ܺܝܪܶܐ ܐܰܘ
ܥܒ݂ܶܕ݂ܘ
ܐܺܝܠܳܢܳܐ
ܒ݁ܺܝܫܳܐ
ܘܦ݂ܺܐܪܰܘܗ݈ܝ
ܒ݁ܺܝܫܶܐ ܡܶܢ
ܦ݁ܺܐܪܰܘܗ݈ܝ
ܗܽܘ ܓ݁ܶܝܪ
ܡܶܬ݂ܺܝܕ݂ܰܥ
ܐܺܝܠܳܢܳܐ܂</div>
<div type="v" n="34">ܝܰܠܕ݁ܳܐ
ܕ݁ܳܐܟ݂ܶܕ݂ܢܶܐ
ܐܰܝܟ݁ܰܢܳܐ
ܡܶܫܟ݁ܚܺܝܢ
ܐܢ݈ܬ݁ܽܘܢ
ܛܳܒ݂ܳܬ݂ܳܐ
ܠܰܡܡܰܠܳܠܽܘ
ܕ݁ܒ݂ܺܝܫܶܐ
ܐܢ݈ܬ݁ܽܘܢ ܡܶܢ
ܬ݁ܰܘܬ݁ܳܪܰܝ
ܠܶܒ݁ܳܐ ܓ݁ܶܝܪ
ܡܡܰܠܶܠ
ܦ݁ܽܘܡܳܐ܂</div>
<div type="v" n="35">ܓ݁ܰܒ݂ܪܳܐ
ܛܳܒ݂ܳܐ ܡܶܢ
ܣܺܝܡܳܬ݂ܳܐ
ܛܳܒ݂ܳܬ݂ܳܐ
ܡܰܦ݁ܶܩ
ܛܳܒ݂ܳܬ݂ܳܐ
ܘܓ݂ܰܒ݂ܪܳܐ
ܒ݁ܺܝܫܳܐ ܡܶܢ
ܣܺܝܡܳܬ݂ܳܐ
ܒ݁ܺܝܫܳܬ݂ܳܐ
ܡܰܦ݁ܶܩ
ܒ݁ܺܝܫܳܬ݂ܳܐ܂</div>
<div type="v" n="36">ܐܳܡܰܪ
ܐ݈ܢܳܐ ܠܟ݂ܽܘܢ
ܓ݁ܶܝܪ ܕ݁ܟ݂ܽܠ
ܡܶܠܳܐ
ܒ݁ܰܛܳܠܳܐ
ܕ݁ܢܺܐܡܪܽܘܢ
ܒ݁ܢܰܝ ܐ݈ܢܳܫܳܐ
ܢܶܬ݁ܠܽܘܢ
ܦ݁ܶܬ݂ܓ݁ܳܡܳܗ
ܒ݁ܝܰܘܡܳܐ
ܕ݁ܕ݂ܺܝܢܳܐ܂</div>
<div type="v" n="37">ܡܶܢ
ܡܶܠܰܝܟ݁ ܓ݁ܶܝܪ
ܬ݁ܶܙܕ݁ܰܕ݁ܰܩ
ܘܡܶܢ ܡܶܠܰܝܟ݁
ܬ݁ܶܬ݂ܚܰܝܰܒ݂܂</div>
<div type="v" n="38">ܗܳܝܕ݁ܶܝܢ
ܥܢܰܘ ܐ݈ܢܳܫܳܐ
ܡܶܢ ܣܳܦ݂ܪܶܐ
ܘܡܶܢ ܦ݁ܪܺܝܫܶܐ
ܘܳܐܡܪܺܝܢ ܠܶܗ
ܡܰܠܦ݂ܳܢܳܐ
ܨܳܒ݂ܶܝܢ ܚ݈ܢܰܢ
ܕ݁ܢܶܚܙܶܐ
ܡܶܢܳܟ݂
ܐܳܬ݂ܳܐ܂</div>
<div type="v" n="39">ܗܽܘ ܕ݁ܶܝܢ
ܥܢܳܐ ܘܶܐܡܰܪ
ܠܗܽܘܢ
ܫܰܪܒ݁ܬ݂ܳܐ
ܒ݁ܺܝܫܬ݁ܳܐ
ܘܓ݂ܰܝܳܪܬ݂ܳܐ
ܐܳܬ݂ܳܐ
ܒ݁ܳܥܝܳܐ
ܘܳܐܬ݂ܳܐ ܠܳܐ
ܬ݁ܶܬ݂ܺܝܗܶܒ݂
ܠܳܗ ܐܶܠܳܐ
ܐܳܬ݂ܶܗ
ܕ݁ܝܰܘܢܳܢ
ܢܒ݂ܺܝܳܐ܂</div>
<div type="v" n="40">ܐܰܝܟ݁ܰܢܳܐ
ܓ݁ܶܝܪ ܕ݁ܰܗܘܳܐ
ܝܰܘܢܳܢ
ܒ݁ܟ݂ܰܪܣܶܗ
ܕ݁ܢܽܘܢܳܐ
ܬ݁ܠܳܬ݂ܳܐ
ܝܰܘܡܺܝܢ
ܘܰܬ݂ܠܳܬ݂ܳܐ
ܠܰܝܠܰܘܳܢ
ܗܳܟ݂ܰܢܳܐ
ܢܶܗܘܶܐ ܒ݁ܪܶܗ
ܕ݁ܐ݈ܢܳܫܳܐ
ܒ݁ܠܶܒ݁ܳܗ
ܕ݁ܰܐܪܥܳܐ
ܬ݁ܠܳܬ݂ܳܐ
ܐܺܝܡܳܡܺܝܢ
ܘܰܬ݂ܠܳܬ݂ܳܐ
ܠܰܝܠܰܘܳܢ܂</div>
<div type="v" n="41">ܓ݁ܰܒ݂ܪܶܐ
ܢܺܝܢܘܳܝܶܐ
ܢܩܽܘܡܽܘܢ
ܒ݁ܕ݂ܺܝܢܳܐ ܥܰܡ
ܫܰܪܒ݁ܬ݂ܳܐ
ܗܳܕ݂ܶܐ
ܘܰܢܚܰܝܒ݂ܽܘܢܳܗ
ܕ݁ܗܶܢܽܘܢ
ܬ݁ܳܒ݂ܘ
ܒ݁ܟ݂ܳܪܽܘܙܽܘܬ݂ܶܗ
ܕ݁ܝܰܘܢܳܢ ܘܗܳܐ
ܕ݁ܪܰܒ݁ ܡܶܢ
ܝܰܘܢܳܢ
ܬ݁ܢܳܢ܂</div>
<div type="v" n="42">ܡܰܠܟ݁ܬ݂ܳܐ
ܕ݁ܬ݂ܰܝܡܢܳܐ
ܬ݁ܩܽܘܡ
ܒ݁ܕ݂ܺܝܢܳܐ ܥܰܡ
ܫܰܪܒ݁ܬ݂ܳܐ
ܗܳܕ݂ܶܐ
ܘܰܬ݂ܚܰܝܒ݂ܺܝܗ
ܕ݁ܶܐܬ݂ܳܬ݂ ܡܶܢ
ܥܶܒ݂ܪܶܝܗ
ܕ݁ܰܐܪܥܳܐ
ܕ݁ܬ݂ܶܫܡܰܥ
ܚܶܟ݂ܡܬ݂ܶܗ
ܕ݁ܰܫܠܶܝܡܽܘܢ
ܘܗܳܐ
ܕ݁ܝܰܬ݁ܺܝܪ ܡܶܢ
ܫܠܶܝܡܳܘܢ
ܗܳܪܟ݁ܳܐ܂</div>
<div type="v" n="43">ܐܶܡܰܬ݂ܝ
ܕ݁ܶܝܢ
ܕ݁ܪܽܘܚܳܐ
ܛܰܢܦ݂ܬ݂ܳܐ
ܬ݁ܶܦ݁ܽܘܩ ܡܶܢ
ܒ݁ܰܪܢܳܫܳܐ
ܡܶܬ݂ܟ݁ܰܪܟ݁ܳܐ
ܒ݁ܰܐܬ݂ܪܰܘܳܬ݂ܳܐ
ܕ݁ܡܰܝܳܐ ܠܰܝܬ݁
ܒ݁ܗܽܘܢ
ܘܒ݂ܳܥܝܳܐ
ܢܝܳܚܳܐ ܘܠܳܐ
ܡܶܫܟ݁ܚܳܐ܂</div>
<div type="v" n="44">ܗܳܝܕ݁ܶܝܢ
ܐܳܡܪܳܐ
ܐܶܗܦ݁ܽܘܟ݂
ܠܒ݂ܰܝܬ݁ܝ ܡܶܢ
ܐܰܝܟ݁ܳܐ
ܕ݁ܢܶܦ݂ܩܶܬ݂
ܘܳܐܬ݂ܝܳܐ
ܡܶܫܟ݁ܚܳܐ
ܕ݁ܰܣܪܺܝܩ
ܘܰܚܡܺܝܡ
ܘܰܡܨܰܒ݁ܰܬ݂܂</div>
<div type="v" n="45">ܗܳܝܕ݁ܶܝܢ
ܐܳܙܳܠ݈ܐ
ܕ݁ܳܒ݂ܪܳܐ
ܥܰܡܳܗ ܫܒ݂ܰܥ
ܪܽܘܚܶܐ
ܐ݈ܚܪܳܢܝܳܢ
ܕ݁ܡܶܢܳܗ
ܒ݁ܺܝܫܳܢ
ܘܥܳܐܠܳܢ
ܘܥܳܡܪܳܢ ܒ݁ܶܗ
ܘܗܳܘܝܳܐ
ܚܰܪܬ݂ܶܗ
ܕ݁ܓ݂ܰܒ݂ܪܳܐ
ܗܰܘ ܒ݁ܺܝܫܳܐ
ܡܶܢ
ܩܰܕ݂ܡܳܝܬ݁ܶܗ
ܗܳܟ݂ܰܢܳܐ
ܢܶܗܘܶܐ ܠܳܗ
ܠܫܰܪܒ݁ܬ݂ܳܐ
ܗܳܕ݂ܶܐ
ܒ݁ܺܝܫܬ݁ܳܐ܂</div>
<div type="v" n="46">ܟ݁ܰܕ݂ ܗܽܘ
ܕ݁ܶܝܢ ܡܡܰܠܶܠ
ܠܟ݂ܶܢܫܶܐ
ܐܶܬ݂ܰܘ ܐܶܡܶܗ
ܘܰܐܚܰܘܗ݈ܝ
ܩܳܝܡܺܝܢ ܠܒ݂ܰܪ
ܘܒ݂ܳܥܶܝܢ
ܕ݁ܰܢܡܰܠܠܽܘܢ
ܥܰܡܶܗ܂</div>
<div type="v" n="47">ܐܶܡܰܪ ܠܶܗ
ܕ݁ܶܝܢ ܐ݈ܢܳܫ
ܗܳܐ ܐܶܡܳܟ݂
ܘܰܐܚܰܝܟ݁
ܩܳܝܡܺܝܢ ܠܒ݂ܰܪ
ܘܒ݂ܳܥܶܝܢ
ܕ݁ܰܢܡܰܠܠܽܘܢ
ܥܰܡܳܟ݂܂</div>
<div type="v" n="48">ܗܽܘ ܕ݁ܶܝܢ
ܥܢܳܐ ܘܶܐܡܰܪ
ܠܡܰܢ ܕ݁ܶܐܡܰܪ
ܠܶܗ ܡܰܢ ܗ݈ܝ
ܐܶܡܝ ܘܡܰܢ
ܐܶܢܽܘܢ
ܐܰܚܰܝ܂</div>
<div type="v" n="49">ܘܰܦ݂ܫܰܛ
ܐܺܝܕ݂ܶܗ ܠܘܳܬ݂
ܬ݁ܰܠܡܺܝܕ݂ܰܘܗ݈ܝ
ܘܶܐܡܰܪ ܗܳܐ
ܐܶܡܝ ܘܗܳܐ
ܐܰܚܰܝ܂</div>
<div type="v" n="50">ܟ݁ܽܠܢܳܫ
ܓ݁ܶܝܪ
ܕ݁ܥܳܒ݂ܶܕ݂
ܨܶܒ݂ܝܳܢܶܗ
ܕ݁ܳܐܒ݂ܝ
ܕ݁ܒ݂ܰܫܡܰܝܳܐ
ܗܽܘܝܽܘ ܐܳܚܝ
ܘܚܳܬ݂ܝ
ܘܶܐܡܝ܂</div>
</div>
<div type="ch" n="13">
<div type="title" n="title"> ܀ ܡܬܝ ܝܓܓ </div>
<div type="v" n="1">ܒ݁ܗܰܘ
ܕ݁ܶܝܢ ܝܰܘܡܳܐ
ܢܦ݂ܰܩ ܝܶܫܽܘܥ
ܡܶܢ ܒ݁ܰܝܬ݁ܳܐ
ܘܺܝܬ݂ܶܒ݂ ܥܰܠ
ܝܰܕ݂ ܝܰܡܳܐ܂</div>
<div type="v" n="2">ܘܶܐܬ݂ܟ݁ܰܢܰܫܘ
ܠܘܳܬ݂ܶܗ
ܟ݁ܶܢܫܶܐ
ܣܰܓ݁ܺܝܶܐܐ
ܐܰܝܟ݂ ܕ݁ܢܶܣܰܩ
ܢܶܬ݁ܶܒ݂ ܠܶܗ
ܒ݁ܶܐܠܦ݂ܳܐ
ܘܟ݂ܽܠܶܗ
ܟ݁ܶܢܫܳܐ ܩܳܐܶܡ
ܗ݈ܘܳܐ ܥܰܠ
ܣܦ݂ܳܪ ܝܰܡܳܐ܂</div>
<div type="v" n="3">ܘܣܰܓ݁ܺܝ
ܡܡܰܠܶܠ ܗ݈ܘܳܐ
ܥܰܡܗܽܘܢ
ܒ݁ܦ݂ܶܠܳܐܬ݂ܳܐ
ܘܳܐܡܰܪ ܗܳܐ
ܢܦ݂ܰܩ
ܙܳܪܽܘܥܳܐ
ܕ݁ܢܶܙܪܽܘܥ܂</div>
<div type="v" n="4">ܘܟ݂ܰܕ݂
ܙܪܰܥ ܐܺܝܬ݂
ܕ݁ܰܢܦ݂ܰܠ ܥܰܠ
ܝܰܕ݂ ܐܽܘܪܚܳܐ
ܘܶܐܬ݂ܳܬ݂
ܦ݁ܳܪܰܚܬ݂ܳܐ
ܘܶܐܟ݂ܰܠܬ݂ܶܗ܂</div>
<div type="v" n="5">ܘܰܐ݈ܚܪܺܢܳܐ
ܢܦ݂ܰܠ ܥܰܠ
ܫܽܘܥܳܐ
ܐܰܝܟ݁ܳܐ
ܕ݁ܠܰܝܬ݁ ܗ݈ܘܳܐ
ܡܶܕ݂ܪܳܐ
ܣܰܓ݁ܺܝܳܐܐ
ܘܒ݂ܰܪ ܫܳܥܬ݂ܶܗ
ܫܘܰܚ ܡܶܛܽܠ
ܕ݁ܠܰܝܬ݁ ܗ݈ܘܳܐ
ܥܽܘܡܩܳܐ
ܕ݁ܰܐܪܥܳܐ܂</div>
<div type="v" n="6">ܟ݁ܰܕ݂
ܕ݁ܢܰܚ ܕ݁ܶܝܢ
ܫܶܡܫܳܐ ܚܰܡ
ܘܡܶܛܽܠ
ܕ݁ܠܰܝܬ݁ ܗ݈ܘܳܐ
ܠܶܗ ܥܶܩܳܪܳܐ
ܝܺܒ݂ܶܫ܂</div>
<div type="v" n="7">ܘܰܐ݈ܚܪܺܢܳܐ
ܢܦ݂ܰܠ ܒ݁ܶܝܬ݂
ܟ݁ܽܘܒ݁ܶܐ
ܘܰܣܠܶܩܘ
ܟ݁ܽܘܒ݁ܶܐ
ܘܚܰܢܩܽܘܗ݈ܝ܂</div>
<div type="v" n="8">ܘܰܐ݈ܚܪܺܢܳܐ
ܢܦ݂ܰܠ
ܒ݁ܰܐܪܥܳܐ
ܛܳܒ݂ܬ݂ܳܐ
ܘܝܰܗ݈ܒ݂
ܦ݁ܺܐܪܶܐ ܐܺܝܬ݂
ܕ݁ܰܡܳܐܐ
ܘܺܐܝܬ݂
ܕ݁ܶܫܬ݁ܺܝܢ
ܘܺܐܝܬ݂
ܕ݁ܰܬ݂ܠܳܬ݂ܺܝܢ܂</div>
<div type="v" n="9">ܡܰܢ
ܕ݁ܺܐܝܬ݂ ܠܶܗ
ܐܶܕ݂ܢܶܐ
ܕ݁ܢܶܫܡܰܥ
ܢܶܫܡܰܥ܂</div>
<div type="v" n="10">ܘܰܩܪܶܒ݂ܘ
ܬ݁ܰܠܡܺܝܕ݂ܰܘܗ݈ܝ
ܘܳܐܡܪܺܝܢ ܠܶܗ
ܠܡܳܢܳܐ
ܒ݁ܦ݂ܶܠܳܐܬ݂ܳܐ
ܡܡܰܠܶܠ ܐܰܢ݈ܬ݁
ܥܰܡܗܽܘܢ܂</div>
<div type="v" n="11">ܗܽܘ ܕ݁ܶܝܢ
ܥܢܳܐ ܘܶܐܡܰܪ
ܠܗܽܘܢ
ܕ݁ܰܠܟ݂ܽܘܢ
ܗ݈ܽܘ ܝܺܗܺܝܒ݂
ܠܡܶܕ݁ܰܥ
ܐ݈ܪܳܙܳܐ
ܕ݁ܡܰܠܟ݁ܽܘܬ݂ܳܐ
ܕ݁ܰܫܡܰܝܳܐ
ܠܗܳܢܽܘܢ ܕ݁ܶܝܢ
ܠܳܐ ܝܺܗܺܝܒ݂܂</div>
<div type="v" n="12">ܠܡܰܢ
ܓ݁ܶܝܪ ܕ݁ܺܐܝܬ݂
ܠܶܗ
ܢܶܬ݂ܺܝܗܶܒ݂
ܠܶܗ
ܘܢܶܬ݂ܝܰܬ݁ܰܪ
ܠܶܗ܂</div>
<div type="v" n="13">ܘܰܠܡܰܢ
ܕ݁ܠܰܝܬ݁ ܠܶܗ
ܘܗܰܘ ܕ݁ܺܐܝܬ݂
ܠܶܗ ܢܶܫܬ݁ܩܶܠ
ܡܶܢܶܗ ܡܶܛܽܠ
ܗܳܢܳܐ
ܒ݁ܦ݂ܶܠܳܐܬ݂ܳܐ
ܡܡܰܠܶܠ ܐ݈ܢܳܐ
ܥܰܡܗܽܘܢ ܡܶܛܽܠ
ܕ݁ܚܳܙܶܝܢ ܘܠܳܐ
ܚܳܙܶܝܢ
ܘܫܳܡܥܺܝܢ ܘܠܳܐ
ܫܳܡܥܺܝܢ ܘܠܳܐ
ܡܶܣܬ݁ܰܟ݁ܠܺܝܢ܂</div>
<div type="v" n="14">ܘܫܳܠܡܳܐ
ܒ݁ܗܽܘܢ
ܢܒ݂ܺܝܽܘܬ݂ܶܗ
ܕ݁ܶܐܫܰܥܝܳܐ
ܕ݁ܶܐܡܰܪ
ܕ݁ܫܶܡܥܳܐ
ܬ݁ܶܫܡܥܽܘܢ
ܘܠܳܐ
ܬ݁ܶܣܬ݁ܰܟ݁ܠܽܘܢ
ܘܡܶܚܙܳܐ
ܬ݁ܶܚܙܽܘܢ ܘܠܳܐ
ܬ݁ܶܕ݁ܥܽܘܢ܂</div>
<div type="v" n="15">ܐܶܬ݂ܥܰܒ݁ܺܝ
ܠܶܗ ܓ݁ܶܝܪ
ܠܶܒ݁ܶܗ
ܕ݁ܥܰܡܳܐ ܗܳܢܳܐ
ܘܒ݂ܶܐܕ݂ܢܰܝܗܽܘܢ
ܝܰܩܺܝܪܳܐܝܺܬ݂
ܫܡܰܥܘ
ܘܥܰܝܢܰܝܗܽܘܢ
ܥܰܡܶܨܘ ܕ݁ܠܳܐ
ܢܶܚܙܽܘܢ
ܒ݁ܥܰܝܢܰܝܗܽܘܢ
ܘܢܶܫܡܥܽܘܢ
ܒ݁ܶܐܕ݂ܢܰܝܗܽܘܢ
ܘܢܶܣܬ݁ܰܟ݁ܠܽܘܢ
ܒ݁ܠܶܒ݁ܗܽܘܢ
ܘܢܶܬ݂ܦ݁ܢܽܘܢ
ܘܰܐܣܶܐ
ܐܶܢܽܘܢ܂</div>
<div type="v" n="16">ܕ݁ܺܝܠܟ݂ܽܘܢ
ܕ݁ܶܝܢ
ܛܽܘܒ݂ܰܝܗܶܝܢ
ܠܥܰܝܢܰܝܟ݁ܽܘܢ
ܕ݁ܚܳܙܝܳܢ
ܘܠܶܐܕ݂ܢܰܝܟ݁ܽܘܢ
ܕ݁ܫܳܡܥܳܢ܂</div>
<div type="v" n="17">ܐܰܡܺܝܢ
ܓ݁ܶܝܪ
ܐܳܡܰܪܢܳܐ
ܠܟ݂ܽܘܢ
ܕ݁ܣܰܓ݁ܺܝܶܐܐ
ܢܒ݂ܺܝܶܐ
ܘܙܰܕ݁ܺܝܩܶܐ
ܐܶܬ݂ܪܰܓ݂ܪܰܓ݂ܘ
ܕ݁ܢܶܚܙܽܘܢ
ܡܶܕ݁ܶܡ
ܕ݁ܚܳܙܶܝܢ
ܐܢ݈ܬ݁ܽܘܢ ܘܠܳܐ
ܚܙܰܘ
ܘܰܠܡܶܫܡܰܥ
ܡܶܕ݁ܶܡ
ܕ݁ܫܳܡܥܺܝܢ
ܐܢ݈ܬ݁ܽܘܢ ܘܠܳܐ
ܫܡܰܥܘ܂</div>
<div type="v" n="18">ܐܰܢ݈ܬ݁ܽܘܢ
ܕ݁ܶܝܢ ܫܡܰܥܘ
ܡܰܬ݂ܠܳܐ
ܕ݁ܙܰܪܥܳܐ܂</div>
<div type="v" n="19">ܟ݁ܽܠ
ܕ݁ܫܳܡܰܥ
ܡܶܠܬ݂ܳܐ
ܕ݁ܡܰܠܟ݁ܽܘܬ݂ܳܐ
ܘܠܳܐ
ܡܶܣܬ݁ܰܟ݁ܰܠ
ܒ݁ܳܗ ܐܳܬ݂ܶܐ
ܒ݁ܺܝܫܳܐ
ܘܚܳܛܶܦ݂
ܡܶܠܬ݂ܳܐ
ܕ݁ܰܙܪܺܝܥܳܐ
ܒ݁ܠܶܒ݁ܶܗ
ܗܳܢܰܘ ܗܰܘ
ܕ݁ܥܰܠ ܝܰܕ݂
ܐܽܘܪܚܳܐ
ܐܶܙܕ݁ܪܰܥ܂</div>
<div type="v" n="20">ܗܰܘ ܕ݁ܶܝܢ
ܕ݁ܥܰܠ ܫܽܘܥܳܐ
ܐܶܙܕ݁ܪܰܥ ܗܰܘ
ܗ݈ܽܘ ܕ݁ܫܳܡܰܥ
ܡܶܠܬ݂ܳܐ ܘܒ݂ܰܪ
ܫܳܥܬ݂ܶܗ
ܒ݁ܚܰܕ݂ܽܘܬ݂ܳܐ
ܡܩܰܒ݁ܶܠ ܠܳܗ܂</div>
<div type="v" n="21">ܠܰܝܬ݁ ܠܳܗ
ܕ݁ܶܝܢ ܥܶܩܳܪܳܐ
ܒ݁ܶܗ ܐܶܠܳܐ
ܕ݁ܙܰܒ݂ܢܳܐ ܗܽܘ
ܘܡܳܐ ܕ݁ܰܗܘܳܐ
ܐܽܘܠܨܳܢܳܐ ܐܰܘ
ܪܕ݂ܽܘܦ݂ܝܳܐ
ܡܶܛܽܠ ܡܶܠܬ݂ܳܐ
ܥܓ݂ܰܠ
ܡܶܬ݂ܟ݁ܫܶܠ܂</div>
<div type="v" n="22">ܗܰܘ ܕ݁ܶܝܢ
ܕ݁ܒ݂ܶܝܬ݂
ܟ݁ܽܘܒ݁ܶܐ
ܐܶܙܕ݁ܪܰܥ ܗܰܘ
ܗ݈ܽܘ ܕ݁ܫܳܡܰܥ
ܡܶܠܬ݂ܳܐ
ܘܪܶܢܝܳܐ
ܕ݁ܥܳܠܡܳܐ
ܗܳܢܳܐ
ܘܛܽܘܥܝܰܝ
ܕ݁ܥܽܘܬ݂ܪܳܐ
ܚܳܢܩܺܝܢ ܠܳܗ
ܠܡܶܠܬ݂ܳܐ
ܘܰܕ݂ܠܳܐ
ܦ݁ܺܐܪܶܐ
ܗܳܘܝܳܐ܂</div>
<div type="v" n="23">ܗܰܘ ܕ݁ܶܝܢ
ܕ݁ܥܰܠ ܐܰܪܥܳܐ
ܛܳܒ݂ܬ݂ܳܐ
ܐܶܙܕ݁ܪܰܥ ܗܰܘ
ܗ݈ܽܘ ܕ݁ܫܳܡܰܥ
ܡܶܠܰܬ݂ܝ
ܘܡܶܣܬ݁ܰܟ݁ܰܠ
ܘܝܳܗܶܒ݂
ܦ݁ܺܐܪܶܐ
ܘܥܳܒ݂ܶܕ݂
ܐܺܝܬ݂ ܕ݁ܰܡܳܐܐ
ܘܺܐܝܬ݂
ܕ݁ܶܫܬ݁ܺܝܢ
ܘܺܐܝܬ݂
ܕ݁ܰܬ݂ܠܳܬ݂ܺܝܢ܂</div>
<div type="v" n="24">ܐ݈ܚܪܺܢܳܐ
ܡܰܬ݂ܠܳܐ
ܐܰܡܬ݁ܶܠ ܠܗܽܘܢ
ܘܶܐܡܰܪ
ܕ݁ܳܡܝܳܐ
ܡܰܠܟ݁ܽܘܬ݂ܳܐ
ܕ݁ܰܫܡܰܝܳܐ
ܠܓ݂ܰܒ݂ܪܳܐ
ܕ݁ܰܙܪܰܥ
ܙܰܪܥܳܐ ܛܳܒ݂ܳܐ
ܒ݁ܰܩܪܺܝܬ݂ܶܗ܂</div>
<div type="v" n="25">ܘܟ݂ܰܕ݂
ܕ݁ܡܶܟ݂ܘ
ܐ݈ܢܳܫܳܐ
ܐܶܬ݂ܳܐ
ܒ݁ܥܶܠܕ݁ܒ݂ܳܒ݂ܶܗ
ܘܰܙܪܰܥ
ܙܺܝܙܳܢܶܐ
ܒ݁ܰܝܢܳܬ݂
ܚܶܛܶܐ
ܘܶܐܙܰܠ܂</div>
<div type="v" n="26">ܟ݁ܰܕ݂
ܕ݁ܶܝܢ ܝܺܥܳܐ
ܥܶܣܒ݁ܳܐ
ܘܰܥܒ݂ܰܕ݂
ܦ݁ܺܐܪܶܐ
ܗܳܝܕ݁ܶܝܢ
ܐܶܬ݂ܚܙܺܝܘ
ܐܳܦ݂
ܙܺܝܙܳܢܶܐ܂</div>
<div type="v" n="27">ܘܰܩܪܶܒ݂ܘ
ܥܰܒ݂ܕ݁ܰܘܗ݈ܝ
ܕ݁ܡܳܪܶܐ
ܒ݁ܰܝܬ݁ܳܐ
ܘܶܐܡܰܪܘ ܠܶܗ
ܡܳܪܰܢ ܠܳܐ ܗܳܐ
ܙܰܪܥܳܐ ܛܳܒ݂ܳܐ
ܙܪܰܥܬ݁
ܒ݁ܰܩܪܺܝܬ݂ܳܟ݂
ܡܶܢ ܐܰܝܡܶܟ݁ܳܐ
ܐܺܝܬ݂ ܒ݁ܶܗ
ܙܺܝܙܳܢܶܐ܂</div>
<div type="v" n="28">ܗܽܘ ܕ݁ܶܝܢ
ܐܶܡܰܪ ܠܗܽܘܢ
ܓ݁ܰܒ݂ܪܳܐ
ܒ݁ܥܶܠܕ݁ܒ݂ܳܒ݂ܳܐ
ܥܒ݂ܰܕ݂ ܗܳܕ݂ܶܐ
ܐܳܡܪܺܝܢ ܠܶܗ
ܥܰܒ݂ܕ݁ܰܘܗ݈ܝ
ܨܳܒ݂ܶܐ ܐܰܢ݈ܬ݁
ܢܺܐܙܰܠ
ܢܓ݂ܰܒ݁ܶܐ
ܐܶܢܽܘܢ܂</div>
<div type="v" n="29">ܗܽܘ ܕ݁ܶܝܢ
ܐܶܡܰܪ ܠܗܽܘܢ
ܕ݁ܰܠܡܳܐ ܟ݁ܰܕ݂
ܡܓ݂ܰܒ݁ܝܶܢ
ܐܢ݈ܬ݁ܽܘܢ
ܙܺܝܙܳܢܶܐ
ܬ݁ܶܥܩܪܽܘܢ
ܥܰܡܗܽܘܢ ܐܳܦ݂
ܚܶܛܶܐ܂</div>
<div type="v" n="30">ܫܒ݂ܽܘܩܘ
ܪܳܒ݂ܶܝܢ
ܬ݁ܪܰܝܗܽܘܢ
ܐܰܟ݂ܚܕ݂ܳܐ
ܥܕ݂ܰܡܳܐ
ܠܰܚܨܳܕ݂ܳܐ
ܘܰܒ݂ܙܰܒ݂ܢܳܐ
ܕ݁ܰܚܨܳܕ݂ܳܐ
ܐܳܡܰܪ ܐ݈ܢܳܐ
ܠܚܳܨܽܘܕ݂ܶܐ
ܓ݁ܰܒ݁ܰܘ
ܠܽܘܩܕ݂ܰܡ
ܙܺܝܙܳܢܶܐ
ܘܰܐܣܽܘܪܘ
ܐܶܢܽܘܢ
ܡܶܐܣܳܪܝܳܬ݂ܳܐ
ܕ݁ܢܺܐܩܕ݂ܽܘܢ
ܚܶܛܶܐ ܕ݁ܶܝܢ
ܟ݁ܰܢܶܫܘ
ܐܶܢܶܝܢ
ܠܰܐܘܨܪܰܝ܂</div>
<div type="v" n="31">ܐ݈ܚܪܺܢܳܐ
ܡܰܬ݂ܠܳܐ
ܐܰܡܬ݁ܶܠ ܠܗܽܘܢ
ܘܶܐܡܰܪ
ܕ݁ܳܡܝܳܐ
ܡܰܠܟ݁ܽܘܬ݂ܳܐ
ܕ݁ܰܫܡܰܝܳܐ
ܠܰܦ݂ܪܶܕ݁ܬ݁ܳܐ
ܕ݁ܚܰܪܕ݁ܠܳܐ
ܕ݁ܰܢܣܰܒ݂
ܓ݁ܰܒ݂ܪܳܐ
ܙܰܪܥܳܗ
ܒ݁ܰܩܪܺܝܬ݂ܶܗ܂</div>
<div type="v" n="32">ܘܗܺܝ
ܙܥܽܘܪܝܳܐ ܗ݈ܝ
ܡܶܢ ܟ݁ܽܠܗܽܘܢ
ܙܰܪܥܽܘܢܶܐ ܡܳܐ
ܕ݁ܶܝܢ
ܕ݁ܰܪܒ݂ܳܬ݂
ܪܰܒ݁ܳܐ ܗ݈ܝ
ܡܶܢ ܟ݁ܽܠܗܽܘܢ
ܝܰܪܩܽܘܢܶܐ
ܘܗܳܘܝܳܐ
ܐܺܝܠܳܢܳܐ
ܐܰܝܟ݂
ܕ݁ܬ݂ܺܐܬ݂ܶܐ
ܦ݁ܳܪܰܚܬ݂ܳܐ
ܕ݁ܰܫܡܰܝܳܐ
ܬ݁ܰܩܶܢ
ܒ݁ܣܰܘܟ݁ܶܝܗ܂</div>
<div type="v" n="33">ܐ݈ܚܪܺܢܳܐ
ܡܰܬ݂ܠܳܐ ܐܶܡܰܪ
ܠܗܽܘܢ ܕ݁ܳܡܝܳܐ
ܡܰܠܟ݁ܽܘܬ݂ܳܐ
ܕ݁ܰܫܡܰܝܳܐ
ܠܰܚܡܺܝܪܳܐ ܗܰܘ
ܕ݁ܫܶܩܠܰܬ݂
ܐܰܢ݈ܬ݁ܬ݂ܳܐ
ܛܶܡܪܰܬ݂
ܒ݁ܰܬ݂ܠܳܬ݂
ܣܳܐܺܝܢ
ܕ݁ܩܰܡܚܳܐ
ܥܕ݂ܰܡܳܐ
ܕ݁ܟ݂ܽܠܶܗ
ܚܡܰܥ܂</div>
<div type="v" n="34">ܗܳܠܶܝܢ
ܟ݁ܽܠܗܶܝܢ
ܡܰܠܶܠ ܝܶܫܽܘܥ
ܒ݁ܦ݂ܶܠܳܐܬ݂ܳܐ
ܠܟ݂ܶܢܫܶܐ
ܘܰܕ݂ܠܳܐ
ܦ݁ܶܠܳܐܬ݂ܳܐ
ܠܳܐ ܡܡܰܠܶܠ
ܗ݈ܘܳܐ
ܥܰܡܗܽܘܢ܂</div>
<div type="v" n="35">ܐܰܝܟ݂
ܕ݁ܢܶܬ݂ܡܰܠܶܐ
ܡܶܕ݁ܶܡ
ܕ݁ܶܐܬ݂ܶܐܡܰܪ
ܒ݁ܝܰܕ݂
ܢܒ݂ܺܝܳܐ
ܕ݁ܶܐܡܰܪ
ܐܶܦ݂ܬ݁ܰܚ
ܦ݁ܽܘܡܝ
ܒ݁ܡܰܬ݂ܠܶܐ
ܘܰܐܒ݁ܰܥ
ܟ݁ܰܣܝܳܬ݂ܳܐ
ܕ݁ܡܶܢ ܩܕ݂ܳܡ
ܬ݁ܰܪܡܝܳܬ݂ܶܗ
ܕ݁ܥܳܠܡܳܐ܂</div>
<div type="v" n="36">ܗܳܝܕ݁ܶܝܢ
ܝܶܫܽܘܥ ܫܒ݂ܰܩ
ܠܟ݂ܶܢܫܶܐ
ܘܶܐܬ݂ܳܐ
ܠܒ݂ܰܝܬ݁ܳܐ
ܘܰܩܪܶܒ݂ܘ
ܠܘܳܬ݂ܶܗ
ܬ݁ܰܠܡܺܝܕ݂ܰܘܗ݈ܝ
ܘܳܐܡܪܺܝܢ ܠܶܗ
ܦ݁ܰܫܶܩ ܠܰܢ
ܡܰܬ݂ܠܳܐ ܗܰܘ
ܕ݁ܙܺܝܙܳܢܶܐ
ܘܕ݂ܰܩܪܺܝܬ݂ܳܐ܂</div>
<div type="v" n="37">ܗܽܘ ܕ݁ܶܝܢ
ܥܢܳܐ ܘܶܐܡܰܪ
ܠܗܽܘܢ ܗܰܘ
ܕ݁ܰܙܪܰܥ
ܙܰܪܥܳܐ ܛܳܒ݂ܳܐ
ܐܺܝܬ݂ܰܘܗ݈ܝ
ܒ݁ܪܶܗ
ܕ݁ܐ݈ܢܳܫܳܐ܂</div>
<div type="v" n="38">ܘܰܩܪܺܝܬ݂ܳܐ
ܐܺܝܬ݂ܶܝܗ
ܥܳܠܡܳܐ ܙܰܪܥܳܐ
ܕ݁ܶܝܢ ܛܳܒ݂ܳܐ
ܒ݁ܢܶܝܗ ܐܶܢܽܘܢ
ܕ݁ܡܰܠܟ݁ܽܘܬ݂ܳܐ
ܙܺܝܙܳܢܶܐ
ܕ݁ܶܝܢ
ܐܺܝܬ݂ܰܝܗܽܘܢ
ܒ݁ܢܰܘܗ݈ܝ
ܕ݁ܒ݂ܺܝܫܳܐ܂</div>
<div type="v" n="39">ܒ݁ܥܶܠܕ݁ܒ݂ܳܒ݂ܳܐ
ܕ݁ܶܝܢ ܕ݁ܰܙܪܰܥ
ܐܶܢܽܘܢ
ܐܺܝܬ݂ܰܘܗ݈ܝ
ܣܳܛܳܢܳܐ
ܚܨܳܕ݂ܳܐ ܕ݁ܶܝܢ
ܐܺܝܬ݂ܰܘܗ݈ܝ
ܫܽܘܠܳܡܶܗ
ܕ݁ܥܳܠܡܳܐ
ܚܳܨܽܘܕ݂ܶܐ
ܕ݁ܶܝܢ
ܡܰܠܰܐܟ݂ܶܐ܂</div>
<div type="v" n="40">ܐܰܝܟ݁ܰܢܳܐ
ܗܳܟ݂ܺܝܠ
ܕ݁ܡܶܬ݂ܓ݁ܰܒ݁ܶܝܢ
ܙܺܝܙܳܢܶܐ
ܘܝܳܩܕ݁ܺܝܢ
ܒ݁ܢܽܘܪܳܐ
ܗܳܟ݂ܰܢܳܐ
ܢܶܗܘܶܐ
ܒ݁ܫܽܘܠܳܡܶܗ
ܕ݁ܥܳܠܡܳܐ
ܗܳܢܳܐ܂</div>
<div type="v" n="41">ܢܫܰܕ݁ܰܪ
ܒ݁ܪܶܗ
ܕ݁ܐ݈ܢܳܫܳܐ
ܡܰܠܰܐܟ݂ܰܘܗ݈ܝ
ܘܰܢܓ݂ܰܒ݁ܽܘܢ
ܡܶܢ
ܡܰܠܟ݁ܽܘܬ݂ܶܗ
ܟ݁ܽܠܗܽܘܢ
ܡܰܟ݂ܫܽܘܠܶܐ
ܘܟ݂ܽܠܗܽܘܢ
ܥܳܒ݂ܕ݁ܰܝ
ܥܰܘܠܳܐ܂</div>
<div type="v" n="42">ܘܢܰܪܡܽܘܢ
ܐܶܢܽܘܢ
ܒ݁ܰܐܬ݁ܽܘܢܳܐ
ܕ݁ܢܽܘܪܳܐ
ܬ݁ܰܡܳܢ ܢܶܗܘܶܐ
ܒ݁ܶܟ݂ܝܳܐ
ܘܚܽܘܪܳܩ
ܫܶܢܶܐ܂</div>
<div type="v" n="43">ܗܳܝܕ݁ܶܝܢ
ܙܰܕ݁ܺܝܩܶܐ
ܢܶܢܗܪܽܘܢ
ܐܰܝܟ݂ ܫܶܡܫܳܐ
ܒ݁ܡܰܠܟ݁ܽܘܬ݂ܶܗ
ܕ݁ܰܐܒ݂ܽܘܗܽܘܢ
ܡܰܢ ܕ݁ܺܐܝܬ݂
ܠܶܗ ܐܶܕ݂ܢܶܐ
ܕ݁ܢܶܫܡܰܥ
ܢܶܫܡܰܥ܂</div>
<div type="v" n="44">ܬ݁ܽܘܒ݂
ܕ݁ܳܡܝܳܐ
ܡܰܠܟ݁ܽܘܬ݂ܳܐ
ܕ݁ܰܫܡܰܝܳܐ
ܠܣܺܝܡܬ݂ܳܐ
ܕ݁ܰܡܛܰܫܝܳܐ
ܒ݁ܰܩܪܺܝܬ݂ܳܐ
ܗܳܝ
ܕ݁ܶܐܫܟ݁ܚܳܗ
ܓ݁ܰܒ݂ܪܳܐ
ܘܛܰܫܝܳܗ ܘܡܶܢ
ܚܰܕ݂ܽܘܬ݂ܶܗ
ܐܶܙܰܠ ܙܰܒ݁ܶܢ
ܟ݁ܽܠ ܕ݁ܺܐܝܬ݂
ܠܶܗ ܘܙܰܒ݂ܢܳܗ
ܠܰܩܪܺܝܬ݂ܳܐ
ܗܳܝ܂</div>
<div type="v" n="45">ܬ݁ܽܘܒ݂
ܕ݁ܳܡܝܳܐ
ܡܰܠܟ݁ܽܘܬ݂ܳܐ
ܕ݁ܰܫܡܰܝܳܐ
ܠܓ݂ܰܒ݂ܪܳܐ
ܬ݁ܰܓ݁ܳܪܳܐ
ܕ݁ܒ݂ܳܥܶܐ
ܗ݈ܘܳܐ
ܡܰܪܓ݁ܳܢܝܳܬ݂ܳܐ
ܛܳܒ݂ܳܬ݂ܳܐ܂</div>
<div type="v" n="46">ܟ݁ܰܕ݂
ܕ݁ܶܝܢ ܐܶܫܟ݁ܰܚ
ܡܰܪܓ݁ܳܢܺܝܬ݂ܳܐ
ܚܕ݂ܳܐ
ܝܰܩܺܝܪܰܬ݂
ܕ݁ܡܰܝܳܐ ܐܶܙܰܠ
ܙܰܒ݁ܶܢ ܟ݁ܽܠ
ܡܳܐ ܕ݁ܺܐܝܬ݂
ܠܶܗ
ܘܙܰܒ݂ܢܳܗ܂</div>
<div type="v" n="47">ܬ݁ܽܘܒ݂
ܕ݁ܳܡܝܳܐ
ܡܰܠܟ݁ܽܘܬ݂ܳܐ
ܕ݁ܰܫܡܰܝܳܐ
ܠܰܡܨܺܝܕ݂ܬ݁ܳܐ
ܕ݁ܢܶܦ݂ܠܰܬ݂
ܒ݁ܝܰܡܳܐ ܘܡܶܢ
ܟ݁ܽܠ ܓ݁ܢܶܣ
ܟ݁ܶܢܫܰܬ݂܂</div>
<div type="v" n="48">ܘܟ݂ܰܕ݂
ܡܠܳܬ݂ ܐܰܣܩܽܘܗ
ܠܰܣܦ݂ܳܪܰܝ
ܝܰܡܳܐ
ܘܺܝܬ݂ܶܒ݂ܘ
ܓ݁ܰܒ݁ܺܝܘ
ܘܛܳܒ݂ܶܐ
ܐܰܪܡܺܝܘ
ܒ݁ܡܳܐܢܶܐ
ܘܒ݂ܺܝܫܶܐ
ܫܕ݂ܰܘ ܠܒ݂ܰܪ܂</div>
<div type="v" n="49">ܗܳܟ݂ܰܢܳܐ
ܢܶܗܘܶܐ
ܒ݁ܫܽܘܠܳܡܶܗ
ܕ݁ܥܳܠܡܳܐ
ܢܶܦ݁ܩܽܘܢ
ܡܰܠܰܐܟ݂ܶܐ
ܘܰܢܦ݂ܰܪܫܽܘܢ
ܒ݁ܺܝܫܶܐ ܡܶܢ
ܒ݁ܰܝܢܰܝ
ܙܰܕ݁ܺܝܩܶܐ܂</div>
<div type="v" n="50">ܘܢܰܪܡܽܘܢ
ܐܶܢܽܘܢ
ܒ݁ܰܐܬ݁ܽܘܢܳܐ
ܕ݁ܢܽܘܪܳܐ
ܬ݁ܰܡܳܢ ܢܶܗܘܶܐ
ܒ݁ܶܟ݂ܝܳܐ
ܘܚܽܘܪܳܩ
ܫܶܢܶܐ܂</div>
<div type="v" n="51">ܐܶܡܰܪ
ܠܗܽܘܢ ܝܶܫܽܘܥ
ܐܶܣܬ݁ܰܟ݁ܰܠܬ݁ܽܘܢ
ܟ݁ܽܠܗܶܝܢ
ܗܳܠܶܝܢ
ܐܳܡܪܺܝܢ ܠܶܗ
ܐܺܝܢ ܡܳܪܰܢ܂</div>
<div type="v" n="52">ܐܳܡܰܪ
ܠܗܽܘܢ ܡܶܛܽܠ
ܗܳܢܳܐ ܟ݁ܽܠ
ܣܳܦ݂ܪܳܐ
ܕ݁ܡܶܬ݁ܬ݁ܰܠܡܰܕ݂
ܠܡܰܠܟ݁ܽܘܬ݂
ܫܡܰܝܳܐ ܕ݁ܳܡܶܐ
ܠܓ݂ܰܒ݂ܪܳܐ
ܡܳܪܶܐ
ܒ݁ܰܝܬ݁ܳܐ
ܕ݁ܡܰܦ݁ܶܩ ܡܶܢ
ܣܺܝܡܳܬ݂ܶܗ
ܚܰܕ݂݈ܬ݁ܳܬ݂ܳܐ
ܘܥܰܬ݁ܺܝܩܳܬ݂ܳܐ܂</div>
<div type="v" n="53">ܘܰܗܘܳܐ
ܕ݁ܟ݂ܰܕ݂ ܫܰܠܶܡ
ܝܶܫܽܘܥ
ܡܰܬ݂ܠܶܐ
ܗܳܠܶܝܢ ܫܰܢܺܝ
ܡܶܢ ܬ݁ܰܡܳܢ܂</div>
<div type="v" n="54">ܘܶܐܬ݂ܳܐ
ܠܰܡܕ݂ܺܝܢ݈ܬ݁ܶܗ
ܘܡܰܠܶܦ݂ ܗ݈ܘܳܐ
ܠܗܽܘܢ
ܒ݁ܰܟ݂ܢܽܘܫܳܬ݂ܗܽܘܢ
ܐܰܝܟ݁ܰܢܳܐ
ܕ݁ܢܶܬ݂ܗܪܽܘܢ
ܘܢܺܐܡܪܽܘܢ
ܐܰܝܡܶܟ݁ܳܐ ܠܶܗ
ܠܗܳܢܳܐ
ܚܶܟ݂ܡܬ݂ܳܐ
ܗܳܕ݂ܶܐ
ܘܚܰܝܠܶܐ܂</div>
<div type="v" n="55">ܠܳܐ ܗ݈ܘܳܐ
ܗܳܢܳܐ ܒ݁ܪܶܗ
ܕ݁ܢܰܓ݁ܳܪܳܐ
ܠܳܐ ܐܶܡܶܗ
ܡܶܬ݂ܩܰܪܝܳܐ
ܡܰܪܝܰܡ
ܘܰܐܚܰܘܗ݈ܝ
ܝܰܥܩܽܘܒ݂
ܘܝܳܘܣܺܐ
ܘܫܶܡܥܽܘܢ
ܘܺܝܗܽܘܕ݂ܳܐ܂</div>
<div type="v" n="56">ܘܰܐܚܘܳܬ݂ܶܗ
ܟ݁ܽܠܗܶܝܢ ܠܳܐ
ܗܳܐ ܠܘܳܬ݂ܰܢ
ܐܶܢܶܝܢ
ܐܰܝܡܶܟ݁ܳܐ ܠܶܗ
ܗܳܟ݂ܺܝܠ
ܠܗܳܢܳܐ ܗܳܠܶܝܢ
ܟ݁ܽܠܗܶܝܢ܂</div>
<div type="v" n="57">ܘܡܶܬ݂ܟ݁ܰܫܠܺܝܢ
ܗ݈ܘܰܘ ܒ݁ܶܗ
ܗܽܘ ܕ݁ܶܝܢ
ܝܶܫܽܘܥ ܐܶܡܰܪ
ܠܗܽܘܢ ܠܰܝܬ݁
ܢܒ݂ܺܝܳܐ
ܕ݁ܰܨܥܺܝܪ
ܐܶܠܳܐ
ܒ݁ܰܡܕ݂ܺܝܢ݈ܬ݁ܶܗ
ܘܰܒ݂ܒ݂ܰܝܬ݁ܶܗ܂</div>
<div type="v" n="58">ܘܠܳܐ
ܥܒ݂ܰܕ݂ ܬ݁ܰܡܳܢ
ܚܰܝܠܶܐ
ܣܰܓ݁ܺܝܶܐܐ
ܡܶܛܽܠ ܠܳܐ
ܗܰܝܡܳܢܽܘܬ݂ܗܽܘܢ܂</div>
</div>
<div type="ch" n="14">
<div type="title" n="title"> ܀ ܡܬܝ ܝܕܕ </div>
<div type="v" n="1">ܒ݁ܗܰܘ
ܕ݁ܶܝܢ ܙܰܒ݂ܢܳܐ
ܫܡܰܥ
ܗܶܪܳܘܕ݂ܶܣ
ܛܶܛܪܰܪܟ݂ܰܐ
ܫܶܡܥܶܗ
ܕ݁ܝܶܫܽܘܥ܂</div>
<div type="v" n="2">ܘܶܐܡܰܪ
ܠܥܰܒ݂ܕ݁ܰܘܗ݈ܝ
ܗܳܢܰܘ
ܝܽܘܚܰܢܳܢ
ܡܰܥܡܕ݂ܳܢܳܐ
ܗܽܘ ܩܳܡ ܡܶܢ
ܒ݁ܶܝܬ݂
ܡܺܝܬ݂ܶܐ ܡܶܛܽܠ
ܗܳܢܳܐ ܚܰܝܠܶܐ
ܡܶܣܬ݁ܰܥܪܺܝܢ
ܒ݁ܶܗ܂</div>
<div type="v" n="3">ܗܰܘ ܓ݁ܶܝܪ
ܗܶܪܳܘܕ݂ܶܣ
ܐܶܚܰܕ݂ ܗ݈ܘܳܐ
ܠܝܽܘܚܰܢܳܢ
ܘܰܐܣܪܶܗ
ܘܰܐܪܡܝܶܗ
ܒ݁ܶܝܬ݂
ܐܰܣܺܝܪܶܐ
ܡܶܛܽܠ
ܗܶܪܳܘܕ݂ܺܝܰܐ
ܐܰܢ݈ܬ݁ܰܬ݂
ܦ݂ܺܝܠܺܝܦ݁ܳܘܣ
ܐܰܚܽܘܗ݈ܝ܂</div>
<div type="v" n="4">ܐܳܡܰܪ
ܗ݈ܘܳܐ ܠܶܗ
ܓ݁ܶܝܪ
ܝܽܘܚܰܢܳܢ
ܕ݁ܠܳܐ ܫܰܠܺܝܛ
ܕ݁ܬ݂ܶܗܘܶܐ
ܠܳܟ݂
ܐܰܢ݈ܬ݁ܬ݂ܳܐ܂</div>
<div type="v" n="5">ܘܨܳܒ݂ܶܐ
ܗ݈ܘܳܐ
ܠܡܶܩܛܠܶܗ
ܘܕ݂ܳܚܶܠ ܗ݈ܘܳܐ
ܡܶܢ ܥܰܡܳܐ
ܕ݁ܰܐܝܟ݂
ܕ݁ܠܰܢܒ݂ܺܝܳܐ
ܐܰܚܺܝܕ݂ܺܝܢ
ܗ݈ܘܰܘ ܠܶܗ܂</div>
<div type="v" n="6">ܟ݁ܰܕ݂ ܗܘܳܐ
ܕ݁ܶܝܢ ܒ݁ܶܝܬ݂
ܝܰܠܕ݁ܶܗ
ܕ݁ܗܶܪܳܘܕ݂ܶܣ
ܪܰܩܕ݂ܰܬ݂
ܒ݁ܰܪܬ݂ܳܗ
ܕ݁ܗܶܪܳܘܕ݂ܺܝܰܐ
ܩܕ݂ܳܡ
ܣܡܺܝܟ݂ܶܐ
ܘܫܶܦ݂ܪܰܬ݂ ܠܶܗ
ܠܗܶܪܳܘܕ݂ܶܣ܂</div>
<div type="v" n="7">ܡܶܛܽܠ
ܗܳܢܳܐ
ܒ݁ܡܰܘܡܳܬ݂ܳܐ
ܝܺܡܳܐ ܠܳܗ
ܕ݁ܢܶܬ݁ܶܠ ܠܳܗ
ܟ݁ܽܠܡܶܕ݁ܶܡ
ܕ݁ܬ݂ܶܫܰܐܠ܂</div>
<div type="v" n="8">ܗܺܝ ܕ݁ܶܝܢ
ܡܶܛܽܠ
ܕ݁ܡܰܠܦ݂ܳܐ
ܗ݈ܘܳܬ݂ ܠܶܐܡܳܗ
ܐܶܡܪܰܬ݂ ܗܰܒ݂
ܠܺܝ ܗܳܪܟ݁ܳܐ
ܒ݁ܦ݂ܺܝܢܟ݁ܳܐ
ܪܺܫܶܗ
ܕ݁ܝܽܘܚܰܢܳܢ
ܡܰܥܡܕ݂ܳܢܳܐ܂</div>
<div type="v" n="9">ܘܟ݂ܶܪܝܰܬ݂
ܠܶܗ ܠܡܰܠܟ݁ܳܐ
ܡܶܛܽܠ ܕ݁ܶܝܢ
ܡܰܘܡܳܬ݂ܳܐ
ܘܰܣܡܺܝܟ݂ܶܐ
ܦ݁ܩܰܕ݂
ܕ݁ܢܶܬ݂ܺܝܗܶܒ݂
ܠܳܗ܂</div>
<div type="v" n="10">ܘܫܰܕ݁ܰܪ
ܦ݁ܰܣܩܶܗ ܪܺܫܶܗ
ܕ݁ܝܽܘܚܰܢܳܢ
ܒ݁ܶܝܬ݂
ܐܰܣܺܝܪܶܐ܂</div>
<div type="v" n="11">ܘܰܐܝܬ݁ܺܝ
ܪܺܫܶܗ
ܒ݁ܦ݂ܺܝܢܟ݁ܳܐ
ܘܶܐܬ݂ܺܝܗܶܒ݂
ܠܰܛܠܺܝܬ݂ܳܐ
ܘܰܐܝܬ݁ܝܰܬ݂ܶܗ
ܠܶܐܡܳܗ܂</div>
<div type="v" n="12">ܘܰܩܪܶܒ݂ܘ
ܬ݁ܰܠܡܺܝܕ݂ܰܘܗ݈ܝ
ܫܩܰܠܘ ܫܠܰܕ݁ܶܗ
ܩܒ݂ܰܪܘ
ܘܶܐܬ݂ܰܘ
ܚܰܘܺܝܘ
ܠܝܶܫܽܘܥ܂</div>
<div type="v" n="13">ܝܶܫܽܘܥ
ܕ݁ܶܝܢ ܟ݁ܰܕ݂
ܫܡܰܥ ܫܰܢܺܝ
ܡܶܢ ܬ݁ܰܡܳܢ
ܒ݁ܶܐܠܦ݂ܳܐ
ܠܰܐܬ݂ܪܳܐ
ܚܽܘܪܒ݁ܳܐ
ܒ݁ܰܠܚܽܘܕ݂ܰܘܗ݈ܝ
ܘܟ݂ܰܕ݂ ܫܡܰܥܘ
ܟ݁ܶܢܫܶܐ
ܐܶܙܰܠܘ
ܒ݁ܳܬ݂ܪܶܗ
ܒ݁ܝܰܒ݂ܫܳܐ ܡܶܢ
ܡܕ݂ܺܝܢܳܬ݂ܳܐ܂</div>
<div type="v" n="14">ܘܰܢܦ݂ܰܩ
ܝܶܫܽܘܥ ܚܙܳܐ
ܟ݁ܶܢܫܶܐ
ܣܰܓ݁ܺܝܶܐܐ
ܘܶܐܬ݂ܪܰܚܰܡ
ܥܠܰܝܗܽܘܢ
ܘܰܐܣܺܝ
ܟ݁ܪܺܝܗܰܝܗܽܘܢ܂</div>
<div type="v" n="15">ܟ݁ܰܕ݂
ܗܘܳܐ ܕ݁ܶܝܢ
ܪܰܡܫܳܐ ܩܪܶܒ݂ܘ
ܠܘܳܬ݂ܶܗ
ܬ݁ܰܠܡܺܝܕ݂ܰܘܗ݈ܝ
ܘܶܐܡܰܪܘ ܠܶܗ
ܐܰܬ݂ܪܳܐ
ܚܽܘܪܒ݁ܳܐ ܗܽܘ
ܘܥܶܕ݁ܳܢܳܐ
ܥܒ݂ܰܪ ܠܶܗ
ܫܪܺܝ ܟ݁ܶܢܫܶܐ
ܕ݁ܐ݈ܢܳܫܳܐ
ܕ݁ܢܺܐܙܽܠ݈ܘܢ
ܠܩܽܘܪܝܳܐ
ܘܢܶܙܒ݁ܢܽܘܢ
ܠܗܽܘܢ
ܣܰܝܒ݁ܳܪܬ݁ܳܐ܂</div>
<div type="v" n="16">ܗܽܘ ܕ݁ܶܝܢ
ܐܶܡܰܪ ܠܗܽܘܢ
ܠܳܐ ܡܶܬ݂ܒ݁ܥܶܐ
ܠܗܽܘܢ ܠܡܺܐܙܰܠ
ܗܰܒ݂ܘ ܠܗܽܘܢ
ܐܰܢ݈ܬ݁ܽܘܢ
ܠܡܶܐܟ݂ܰܠ܂</div>
<div type="v" n="17">ܗܶܢܽܘܢ
ܕ݁ܶܝܢ ܐܶܡܰܪܘ
ܠܶܗ ܠܰܝܬ݁ ܠܰܢ
ܬ݁ܢܳܢ ܐܶܠܳܐ
ܚܰܡܶܫ
ܓ݁ܪܺܝܨܳܢ
ܘܰܬ݂ܪܶܝܢ
ܢܽܘܢܺܝܢ܂</div>
<div type="v" n="18">ܐܳܡܰܪ
ܠܗܽܘܢ ܝܶܫܽܘܥ
ܐܰܝܬ݁ܰܘ
ܐܶܢܽܘܢ ܠܺܝ
ܠܗܳܪܟ݁ܳܐ܂</div>
<div type="v" n="19">ܘܰܦ݂ܩܰܕ݂
ܠܟ݂ܶܢܫܶܐ
ܠܡܶܣܬ݁ܡܳܟ݂ܽܘ
ܥܰܠ ܐܰܪܥܳܐ
ܘܰܫܩܰܠ ܗܳܢܽܘܢ
ܚܰܡܫܳܐ
ܠܰܚܡܺܝܢ
ܘܰܬ݂ܪܶܝܢ
ܢܽܘܢܺܝܢ ܘܚܳܪ
ܒ݁ܰܫܡܰܝܳܐ
ܘܒ݂ܰܪܶܟ݂
ܘܰܩܨܳܐ
ܘܝܰܗ݈ܒ݂
ܠܬ݂ܰܠܡܺܝܕ݂ܰܘܗ݈ܝ
ܘܗܶܢܽܘܢ
ܬ݁ܰܠܡܺܝܕ݂ܶܐ
ܣܳܡܘ
ܠܟ݂ܶܢܫܶܐ܂</div>
<div type="v" n="20">ܘܶܐܟ݂ܰܠܘ
ܟ݁ܽܠܗܽܘܢ
ܘܰܣܒ݂ܰܥܘ
ܘܰܫܩܰܠܘ
ܬ݁ܰܘܬ݁ܳܪܶܐ
ܕ݁ܰܩܨܳܝܶܐ
ܬ݁ܪܶܥܣܰܪ
ܩܽܘܦ݂ܺܝܢܺܝܢ
ܟ݁ܰܕ݂ ܡܠܶܝܢ܂</div>
<div type="v" n="21">ܗܳܢܽܘܢ
ܕ݁ܶܝܢ ܐ݈ܢܳܫܳܐ
ܕ݁ܶܐܟ݂ܰܠܘ
ܗܳܘܶܝܢ ܗ݈ܘܰܘ
ܐܰܠܦ݂ܶܐ
ܚܰܡܫܳܐ ܣܛܰܪ
ܡܶܢ ܢܶܫܶܐ
ܘܰܛܠܳܝܶܐ܂</div>
<div type="v" n="22">ܘܡܶܚܕ݂ܳܐ
ܐܶܠܰܨ
ܠܬ݂ܰܠܡܺܝܕ݂ܰܘܗ݈ܝ
ܕ݁ܢܶܣܩܽܘܢ
ܠܰܣܦ݂ܺܝܢ݈ܬ݁ܳܐ
ܘܢܺܐܙܽܠ݈ܘܢ
ܩܕ݂ܳܡܰܘܗ݈ܝ
ܠܥܶܒ݂ܪܳܐ ܥܰܕ݂
ܫܳܪܶܐ ܗܽܘ
ܠܟ݂ܶܢܫܶܐ܂</div>
<div type="v" n="23">ܘܟ݂ܰܕ݂
ܫܪܳܐ ܠܟ݂ܶܢܫܶܐ
ܣܠܶܩ ܠܛܽܘܪܳܐ
ܒ݁ܰܠܚܽܘܕ݂ܰܘܗ݈ܝ
ܠܰܡܨܰܠܳܝܽܘ
ܘܟ݂ܰܕ݂
ܚܶܫܟ݁ܰܬ݂
ܒ݁ܰܠܚܽܘܕ݂ܰܘܗ݈ܝ
ܗ݈ܘܳܐ
ܬ݁ܰܡܳܢ܂</div>
<div type="v" n="24">ܘܶܐܠܦ݂ܳܐ
ܪܰܚܺܝܩܳܐ
ܗ݈ܘܳܬ݂ ܡܶܢ
ܐܰܪܥܳܐ
ܐܶܣܛܕ݂ܰܘܳܬ݂ܳܐ
ܣܰܓ݁ܺܝܶܐܐ
ܟ݁ܰܕ݂
ܡܶܫܬ݁ܰܓ݂ܫܳܐ
ܣܰܓ݁ܺܝ ܡܶܢ
ܓ݁ܰܠ݈ܠܶܐ
ܪܽܘܚܳܐ ܓ݁ܶܝܪ
ܠܩܽܘܒ݂ܠܳܗ
ܗ݈ܘܳܬ݂܂</div>
<div type="v" n="25">ܒ݁ܡܰܛܰܪܬ݂ܳܐ
ܕ݁ܶܝܢ
ܪܒ݂ܺܝܥܳܝܬ݁ܳܐ
ܕ݁ܠܺܠܝܳܐ
ܐܶܬ݂ܳܐ
ܠܘܳܬ݂ܗܽܘܢ
ܝܶܫܽܘܥ ܟ݁ܰܕ݂
ܡܗܰܠܶܟ݂ ܥܰܠ
ܡܰܝܳܐ܂</div>
<div type="v" n="26">ܘܰܚܙܰܐܘܽܗ݈ܝ
ܬ݁ܰܠܡܺܝܕ݂ܰܘܗ݈ܝ
ܕ݁ܰܡܗܰܠܶܟ݂
ܥܰܠ ܡܰܝܳܐ
ܘܶܐܬ݁ܬ݁ܙܺܝܥܘ
ܘܳܐܡܪܺܝܢ
ܗ݈ܘܰܘ
ܕ݁ܚܶܙܘܳܐ ܗܽܘ
ܕ݁ܰܓ݁ܳܠܳܐ
ܘܡܶܢ
ܕ݁ܶܚܠܰܬ݂ܗܽܘܢ
ܩܥܰܘ܂</div>
<div type="v" n="27">ܗܽܘ ܕ݁ܶܝܢ
ܝܶܫܽܘܥ
ܒ݁ܰܪܫܳܥܬ݂ܶܗ
ܡܰܠܶܠ ܥܰܡܗܽܘܢ
ܘܶܐܡܰܪ
ܐܶܬ݂ܠܰܒ݈݁ܒ݂ܘ
ܐܶܢܳܐ ܐ݈ܢܳܐ
ܠܳܐ
ܬ݁ܶܕ݂ܚܠܽܘܢ܂</div>
<div type="v" n="28">ܘܰܥܢܳܐ
ܟ݁ܺܐܦ݂ܳܐ
ܘܶܐܡܰܪ ܠܶܗ
ܡܳܪܝ ܐܶܢ
ܐܰܢ݈ܬ݁ ܗ݈ܽܘ
ܦ݁ܩܽܘܕ݂ ܠܺܝ
ܐܺܬ݂ܶܐ
ܠܘܳܬ݂ܳܟ݂ ܥܰܠ
ܡܰܝܳܐ܂</div>
<div type="v" n="29">ܝܶܫܽܘܥ
ܕ݁ܶܝܢ ܐܶܡܰܪ
ܠܶܗ ܬ݁ܳܐ
ܘܰܢܚܶܬ݂
ܟ݁ܺܐܦ݂ܳܐ ܡܶܢ
ܐܶܠܦ݂ܳܐ
ܘܗܰܠܶܟ݂ ܥܰܠ
ܡܰܝܳܐ
ܕ݁ܢܺܐܬ݂ܶܐ
ܠܘܳܬ݂
ܝܶܫܽܘܥ܂</div>
<div type="v" n="30">ܘܟ݂ܰܕ݂
ܚܙܳܐ ܪܽܘܚܳܐ
ܕ݁ܩܰܫܝܳܐ
ܕ݁ܚܶܠ ܘܫܰܪܺܝ
ܠܡܶܛܒ݁ܰܥ
ܘܰܐܪܺܝܡ ܩܳܠܶܗ
ܘܶܐܡܰܪ ܡܳܪܝ
ܦ݁ܪܽܘܩܰܝܢܝ܂</div>
<div type="v" n="31">ܘܒ݂ܰܪ
ܫܳܥܬ݂ܶܗ ܦ݁ܫܰܛ
ܐܺܝܕ݂ܶܗ ܡܳܪܰܢ
ܘܰܐܚܕ݁ܶܗ
ܘܶܐܡܰܪ ܠܶܗ
ܙܥܽܘܪ
ܗܰܝܡܳܢܽܘܬ݂ܳܐ
ܠܡܳܢܳܐ
ܐܶܬ݂ܦ݁ܰܠܰܓ݂ܬ݁܂</div>
<div type="v" n="32">ܘܟ݂ܰܕ݂
ܣܠܶܩܘ
ܠܶܐܠܦ݂ܳܐ
ܫܶܠܝܰܬ݂
ܪܽܘܚܳܐ܂</div>
<div type="v" n="33">ܘܶܐܬ݂ܰܘ
ܗܳܢܽܘܢ
ܕ݁ܒ݂ܶܐܠܦ݂ܳܐ
ܣܓ݂ܶܕ݂ܘ ܠܶܗ
ܘܶܐܡܰܪܘ
ܫܰܪܺܝܪܳܐܝܺܬ݂
ܒ݁ܪܶܗ ܐܰܢ݈ܬ݁
ܕ݁ܰܐܠܳܗܳܐ܂</div>
<div type="v" n="34">ܘܰܪܕ݂ܰܘ
ܘܶܐܬ݂ܰܘ
ܠܰܐܪܥܳܐ
ܕ݁ܓ݂ܶܢܶܣܰܪ܂</div>
<div type="v" n="35">ܘܶܐܫܬ݁ܰܘܕ݁ܥܽܘܗ݈ܝ
ܐ݈ܢܳܫܳܐ
ܕ݁ܰܐܬ݂ܪܳܐ ܗܰܘ
ܘܫܰܕ݁ܰܪܘ
ܠܟ݂ܽܠܗܶܝܢ
ܩܽܘܪܝܳܐ
ܕ݁ܰܚܕ݂ܳܪܰܝܗܽܘܢ
ܘܩܰܪܶܒ݂ܘ ܠܶܗ
ܟ݁ܽܠܗܽܘܢ
ܐܰܝܠܶܝܢ
ܕ݁ܒ݂ܺܝܫ ܒ݁ܺܝܫ
ܥܒ݂ܺܝܕ݂ܺܝܢ܂</div>
<div type="v" n="36">ܘܒ݂ܳܥܶܝܢ
ܗ݈ܘܰܘ ܡܶܢܶܗ
ܕ݁ܢܶܩܪܒ݂ܽܘܢ
ܐܳܦ݂ܶܢ
ܠܟ݂ܶܢܦ݂ܳܐ
ܒ݁ܰܠܚܽܘܕ݂
ܕ݁ܰܠܒ݂ܽܘܫܶܗ
ܘܰܐܝܠܶܝܢ
ܕ݁ܰܩܪܶܒ݂ܘ
ܐܶܬ݂ܰܐܣܺܝܘ܂</div>
</div>
<div type="ch" n="15">
<div type="title" n="title"> ܀ ܡܬܝ ܝܗܗ </div>
<div type="v" n="1">ܗܳܝܕ݁ܶܝܢ
ܩܪܶܒ݂ܘ ܠܘܳܬ݂
ܝܶܫܽܘܥ
ܦ݁ܪܺܝܫܶܐ
ܘܣܳܦ݂ܪܶܐ
ܕ݁ܡܶܢ
ܐܽܘܪܺܫܠܶܡ
ܘܳܐܡܪܺܝܢ܂</div>
<div type="v" n="2">ܠܡܳܢܳܐ
ܬ݁ܰܠܡܺܝܕ݂ܰܝܟ݁
ܥܳܒ݂ܪܺܝܢ ܥܰܠ
ܡܰܫܠܡܳܢܽܘܬ݂ܳܐ
ܕ݁ܩܰܫܺܝܫܶܐ
ܘܠܳܐ
ܡܫܺܝܓ݂ܺܝܢ
ܐܺܝܕ݂ܰܝܗܽܘܢ
ܡܳܐ
ܕ݁ܳܐܟ݂ܠܺܝܢ
ܠܰܚܡܳܐ܂</div>
<div type="v" n="3">ܥܢܳܐ
ܝܶܫܽܘܥ ܘܶܐܡܰܪ
ܠܗܽܘܢ ܠܡܳܢܳܐ
ܐܳܦ݂
ܐܰܢ݈ܬ݁ܽܘܢ
ܥܳܒ݂ܪܺܝܢ
ܐܢ݈ܬ݁ܽܘܢ ܥܰܠ
ܦ݁ܽܘܩܕ݁ܳܢܳܐ
ܕ݁ܰܐܠܳܗܳܐ
ܡܶܛܽܠ
ܡܰܫܠܡܳܢܽܘܬ݂ܟ݂ܽܘܢ܂</div>
<div type="v" n="4">ܐܰܠܳܗܳܐ
ܓ݁ܶܝܪ ܐܶܡܰܪ
ܝܰܩܰܪ
ܠܰܐܒ݂ܽܘܟ݂
ܘܠܶܐܡܳܟ݂ ܘܡܰܢ
ܕ݁ܰܡܨܰܚܶܐ
ܠܰܐܒ݂ܽܘܗ݈ܝ
ܘܠܶܐܡܶܗ ܡܡܳܬ݂
ܢܡܽܘܬ݂܂</div>
<div type="v" n="5">ܐܰܢ݈ܬ݁ܽܘܢ
ܕ݁ܶܝܢ ܐܳܡܪܺܝܢ
ܐܢ݈ܬ݁ܽܘܢ ܟ݁ܽܠ
ܡܰܢ ܕ݁ܢܺܐܡܰܪ
ܠܰܐܒ݂ܳܐ ܐܰܘ
ܠܶܐܡܳܐ
ܩܽܘܪܒ݁ܳܢܝ
ܡܶܕ݁ܶܡ
ܕ݁ܬ݂ܶܬ݂ܗܢܶܐ
ܡܶܢܝ ܘܠܳܐ
ܢܝܰܩܰܪ
ܠܰܐܒ݂ܽܘܗ݈ܝ
ܐܰܘ ܠܶܐܡܶܗ܂</div>
<div type="v" n="6">ܘܒ݂ܰܛܶܠܬ݁ܽܘܢ
ܡܶܠܬ݂ܳܐ
ܕ݁ܰܐܠܳܗܳܐ
ܡܶܛܽܠ
ܡܰܫܠܡܳܢܽܘܬ݂ܳܐ
ܕ݁ܺܝܠܟ݂ܽܘܢ܂</div>
<div type="v" n="7">ܢܳܣܒ݁ܰܝ
ܒ݁ܰܐܦ݁ܶܐ
ܫܰܦ݁ܺܝܪ
ܐܶܬ݂ܢܰܒ݁ܺܝ
ܥܠܰܝܟ݁ܽܘܢ
ܐܶܫܰܥܝܳܐ
ܘܶܐܡܰܪ܂</div>
<div type="v" n="8">ܥܰܡܳܐ
ܗܳܢܳܐ
ܒ݁ܣܶܦ݂ܘܳܬ݂ܶܗ
ܗ݈ܘ ܡܝܰܩܰܪ
ܠܺܝ ܠܶܒ݁ܗܽܘܢ
ܕ݁ܶܝܢ ܣܰܓ݁ܺܝ
ܪܰܚܺܝܩ ܡܶܢܝ܂</div>
<div type="v" n="9">ܘܰܣܪܺܝܩܳܐܝܺܬ݂
ܕ݁ܳܚܠܺܝܢ ܠܺܝ
ܟ݁ܰܕ݂
ܡܰܠܦ݂ܺܝܢ
ܝܽܘܠܦ݁ܳܢܶܐ
ܕ݁ܦ݂ܽܘܩܕ݁ܳܢܶܐ
ܕ݁ܰܒ݂ܢܰܝܢܳܫܳܐ܂</div>
<div type="v" n="10">ܘܰܩܪܳܐ
ܠܟ݂ܶܢܫܶܐ
ܘܶܐܡܰܪ ܠܗܽܘܢ
ܫܡܰܥܘ
ܘܶܐܣܬ݁ܰܟ݈݁ܠܘ܂</div>
<div type="v" n="11">ܠܳܐ ܗ݈ܘܳܐ
ܡܶܕ݁ܶܡ
ܕ݁ܥܳܐܶܠ
ܠܦ݂ܽܘܡܳܐ
ܡܣܰܝܶܒ݂
ܠܒ݂ܰܪܢܳܫܳܐ
ܐܶܠܳܐ ܡܶܕ݁ܶܡ
ܕ݁ܢܳܦ݂ܶܩ ܡܶܢ
ܦ݁ܽܘܡܳܐ ܗܰܘ
ܗ݈ܽܘ ܡܣܰܝܶܒ݂
ܠܒ݂ܰܪܢܳܫܳܐ܂</div>
<div type="v" n="12">ܗܳܝܕ݁ܶܝܢ
ܩܪܶܒ݂ܘ
ܬ݁ܰܠܡܺܝܕ݂ܰܘܗ݈ܝ
ܘܳܐܡܪܺܝܢ ܠܶܗ
ܝܳܕ݂ܰܥ ܐܰܢ݈ܬ݁
ܕ݁ܰܦ݂ܪܺܝܫܶܐ
ܕ݁ܰܫܡܰܥܘ
ܡܶܠܬ݂ܳܐ
ܗܳܕ݂ܶܐ
ܐܶܬ݂ܟ݁ܫܶܠܘ܂</div>
<div type="v" n="13">ܗܽܘ ܕ݁ܶܝܢ
ܥܢܳܐ ܘܶܐܡܰܪ
ܠܗܽܘܢ ܟ݁ܽܠ
ܢܶܨܒ݁ܬ݂ܳܐ
ܐܰܝܕ݂ܳܐ ܕ݁ܠܳܐ
ܢܰܨܒ݁ܳܗ ܐܳܒ݂ܝ
ܕ݁ܒ݂ܰܫܡܰܝܳܐ
ܬ݁ܶܬ݂ܥܩܰܪ܂</div>
<div type="v" n="14">ܫܒ݂ܽܘܩܘ
ܠܗܽܘܢ ܣܡܰܝܳܐ
ܐܶܢܽܘܢ
ܢܳܓ݂ܽܘܕ݂ܶܐ
ܕ݁ܰܣܡܰܝܳܐ
ܣܰܡܝܳܐ ܕ݁ܶܝܢ
ܠܣܰܡܝܳܐ ܐܶܢ
ܢܶܕ݂ܒ݁ܰܪ
ܬ݁ܪܰܝܗܽܘܢ
ܒ݁ܓ݂ܽܘܡܳܨܳܐ
ܢܳܦ݂ܠܺܝܢ܂</div>
<div type="v" n="15">ܘܰܥܢܳܐ
ܫܶܡܥܽܘܢ
ܟ݁ܺܐܦ݂ܳܐ
ܘܶܐܡܰܪ ܠܶܗ
ܡܳܪܝ ܦ݁ܰܫܶܩ
ܠܰܢ ܡܰܬ݂ܠܳܐ
ܗܳܢܳܐ܂</div>
<div type="v" n="16">ܗܽܘ ܕ݁ܶܝܢ
ܐܶܡܰܪ ܠܗܽܘܢ
ܥܕ݂ܰܡܳܐ
ܠܗܳܫܳܐ ܐܳܦ݂
ܐܰܢ݈ܬ݁ܽܘܢ ܠܳܐ
ܡܶܣܬ݁ܰܟ݁ܠܺܝܢ
ܐܢ݈ܬ݁ܽܘܢ܂</div>
<div type="v" n="17">ܠܳܐ
ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܡܶܕ݁ܶܡ
ܕ݁ܥܳܐܶܠ
ܠܦ݂ܽܘܡܳܐ
ܠܟ݂ܰܪܣܳܐ ܗܽܘ
ܐܳܙܶܠ ܘܡܶܢ
ܬ݁ܰܡܳܢ
ܒ݁ܬ݂ܰܕ݂ܟ݁ܺܝܬ݂ܳܐ
ܡܶܫܬ݁ܕ݂ܶܐ
ܠܒ݂ܰܪ܂</div>
<div type="v" n="18">ܡܶܕ݁ܶܡ
ܕ݁ܶܝܢ ܕ݁ܡܶܢ
ܦ݁ܽܘܡܳܐ
ܢܳܦ݂ܶܩ ܡܶܢ
ܠܶܒ݁ܳܐ ܢܳܦ݂ܶܩ
ܘܗܽܘܝܽܘ
ܡܣܰܝܶܒ݂ ܠܶܗ
ܠܒ݂ܰܪܢܳܫܳܐ܂</div>
<div type="v" n="19">ܡܶܢ
ܠܶܒ݁ܳܐ ܗܽܘ
ܓ݁ܶܝܪ ܢܳܦ݂ܩܳܢ
ܡܰܚܫܒ݂ܳܬ݂ܳܐ
ܒ݁ܺܝܫܳܬ݂ܳܐ
ܓ݁ܰܘܪܳܐ
ܩܶܛܠܳܐ
ܙܳܢܝܽܘܬ݂ܳܐ
ܓ݁ܰܢܳܒ݂ܽܘܬ݂ܳܐ
ܣܳܗܕ݁ܽܘܬ݂
ܫܽܘܩܪܳܐ
ܓ݁ܽܘܕ݁ܳܦ݂ܳܐ܂</div>
<div type="v" n="20">ܗܳܠܶܝܢ
ܐܶܢܶܝܢ
ܕ݁ܰܡܣܰܝܒ݂ܳܢ
ܠܒ݂ܰܪܢܳܫܳܐ
ܐܶܢ ܐ݈ܢܳܫ
ܕ݁ܶܝܢ ܢܶܠܥܰܣ
ܟ݁ܰܕ݂ ܠܳܐ
ܡܫܳܓ݂ܳܢ
ܐܺܝܕ݂ܰܘܗ݈ܝ
ܠܳܐ
ܡܶܣܬ݁ܰܝܰܒ݂܂</div>
<div type="v" n="21">ܘܰܢܦ݂ܰܩ
ܡܶܢ ܬ݁ܰܡܳܢ
ܝܶܫܽܘܥ
ܘܶܐܬ݂ܳܐ
ܠܰܬ݂ܚܽܘܡܳܐ
ܕ݁ܨܽܘܪ
ܘܰܕ݂ܨܰܝܕ݁ܳܢ܂</div>
<div type="v" n="22">ܘܗܳܐ
ܐܰܢ݈ܬ݁ܬ݂ܳܐ
ܟ݁ܢܰܥܢܳܝܬ݁ܳܐ
ܡܶܢ ܬ݁ܚܽܘܡܶܐ
ܗܳܢܽܘܢ
ܢܶܦ݂ܩܰܬ݂
ܟ݁ܰܕ݂ ܩܳܥܝܳܐ
ܘܳܐܡܪܳܐ
ܐܶܬ݂ܪܰܚܰܡ
ܥܠܰܝ ܡܳܪܝ
ܒ݁ܪܶܗ
ܕ݁ܕ݂ܰܘܺܝܕ݂
ܒ݁ܪܰܬ݂ܝ
ܒ݁ܺܝܫܳܐܝܺܬ݂
ܡܶܬ݁ܕ݁ܰܒ݂ܪܳܐ
ܡܶܢ ܫܺܐܕ݂ܳܐ܂</div>
<div type="v" n="23">ܗܽܘ ܕ݁ܶܝܢ
ܠܳܐ ܦ݁ܰܢܝܳܗ
ܦ݁ܶܬ݂ܓ݂ܳܡܳܐ
ܘܰܩܪܶܒ݂ܘ
ܬ݁ܰܠܡܺܝܕ݂ܰܘܗ݈ܝ
ܒ݁ܥܰܘ ܡܶܢܶܗ
ܘܳܐܡܪܺܝܢ
ܫܪܺܝܗ
ܕ݁ܩܳܥܝܳܐ
ܒ݁ܳܬ݂ܪܰܢ܂</div>
<div type="v" n="24">ܗܽܘ ܕ݁ܶܝܢ
ܥܢܳܐ ܘܶܐܡܰܪ
ܠܗܽܘܢ ܠܳܐ
ܐܶܫܬ݁ܰܕ݁ܪܶܬ݂
ܐܶܠܳܐ ܠܘܳܬ݂
ܥܶܪܒ݁ܶܐ
ܕ݁ܰܛܥܰܘ ܡܶܢ
ܒ݁ܶܝܬ݂
ܐܺܝܣܪܳܝܶܠ܂</div>
<div type="v" n="25">ܗܺܝ ܕ݁ܶܝܢ
ܐܶܬ݂ܳܬ݂
ܣܶܓ݂ܕ݁ܰܬ݂ ܠܶܗ
ܘܶܐܡܪܰܬ݂ ܡܳܪܝ
ܥܰܕ݁ܰܪܰܝܢܝ܂</div>
<div type="v" n="26">ܐܶܡܰܪ ܠܳܗ
ܠܳܐ ܫܰܦ݁ܺܝܪ
ܠܡܶܣܰܒ݂
ܠܰܚܡܳܐ
ܕ݁ܰܒ݂ܢܰܝܳܐ
ܘܰܠܡܰܪܡܳܝܽܘ
ܠܟ݂ܰܠܒ݁ܶܐ܂</div>
<div type="v" n="27">ܗܺܝ ܕ݁ܶܝܢ
ܐܶܡܪܰܬ݂ ܐܺܝܢ
ܡܳܪܝ ܐܳܦ݂
ܟ݁ܰܠܒ݁ܶܐ
ܐܳܟ݂ܠܺܝܢ ܡܶܢ
ܦ݁ܰܪܬ݁ܽܘܬ݂ܶܐ
ܕ݁ܢܳܦ݂ܠܺܝܢ
ܡܶܢ
ܦ݁ܳܬ݂ܽܘܪܶܐ
ܕ݁ܡܳܪܰܝܗܽܘܢ
ܘܚܳܐܶܝܢ܂</div>
<div type="v" n="28">ܗܳܝܕ݁ܶܝܢ
ܐܶܡܰܪ ܠܳܗ
ܝܶܫܽܘܥ ܐܳܘ
ܐܰܢ݈ܬ݁ܬ݂ܳܐ
ܪܰܒ݁ܳܐ ܗ݈ܝ
ܗܰܝܡܳܢܽܘܬ݂ܶܟ݂ܝ
ܢܶܗܘܶܐ ܠܶܟ݂ܝ
ܐܰܝܟ݂
ܕ݁ܨܳܒ݂ܝܳܐ
ܐܰܢ݈ܬ݁ܝ
ܘܶܐܬ݂ܰܐܣܝܰܬ݂
ܒ݁ܰܪܬ݂ܳܗ ܡܶܢ
ܗܳܝ ܫܳܥܬ݂ܳܐ܂</div>
<div type="v" n="29">ܘܫܰܢܺܝ
ܡܶܢ ܬ݁ܰܡܳܢ
ܝܶܫܽܘܥ
ܘܶܐܬ݂ܳܐ ܥܰܠ
ܓ݁ܶܢ݈ܒ݂ ܝܰܡܳܐ
ܕ݁ܰܓ݂ܠܺܝܠܳܐ
ܘܰܣܠܶܩ
ܠܛܽܘܪܳܐ
ܘܺܝܬ݂ܶܒ݂
ܬ݁ܰܡܳܢ܂</div>
<div type="v" n="30">ܘܰܩܪܶܒ݂ܘ
ܠܘܳܬ݂ܶܗ
ܟ݁ܶܢܫܶܐ
ܣܰܓ݁ܺܝܶܐܐ
ܕ݁ܺܐܝܬ݂ ܗ݈ܘܰܘ
ܥܰܡܗܽܘܢ
ܚܓ݂ܺܝܪܶܐ
ܘܰܣܡܰܝܳܐ
ܘܚܰܪܫܶܐ
ܘܰܦ݂ܫܺܝܓ݂ܶܐ
ܘܰܐ݈ܚܪܳܢܶܐ
ܣܰܓ݁ܺܝܶܐܐ
ܘܰܐܪܡܺܝܘ
ܐܶܢܽܘܢ ܠܘܳܬ݂
ܪܶܓ݂ܠܰܘܗ݈ܝ
ܕ݁ܝܶܫܽܘܥ
ܘܰܐܣܺܝ
ܐܶܢܽܘܢ܂</div>
<div type="v" n="31">ܐܰܝܟ݂
ܕ݁ܢܶܬ݁ܕ݁ܰܡܪܽܘܢ
ܟ݁ܶܢܫܶܐ
ܗܳܢܽܘܢ
ܕ݁ܚܳܙܶܝܢ
ܚܰܪܫܶܐ
ܕ݁ܰܡܡܰܠܠܺܝܢ
ܘܰܦ݂ܫܺܝܓ݂ܶܐ
ܕ݁ܡܶܬ݂ܚܰܠܡܺܝܢ
ܘܰܚܓ݂ܺܝܪܶܐ
ܕ݁ܰܡܗܰܠܟ݂ܺܝܢ
ܘܰܣܡܰܝܳܐ
ܕ݁ܚܳܙܶܝܢ
ܘܫܰܒ݁ܰܚܘ
ܠܰܐܠܳܗܳܐ
ܕ݁ܺܝܣܪܳܝܶܠ܂</div>
<div type="v" n="32">ܗܽܘ ܕ݁ܶܝܢ
ܝܶܫܽܘܥ ܩܪܳܐ
ܠܬ݂ܰܠܡܺܝܕ݂ܰܘܗ݈ܝ
ܘܶܐܡܰܪ ܠܗܽܘܢ
ܡܶܬ݂ܪܰܚܰܡ
ܐ݈ܢܳܐ ܥܰܠ
ܟ݁ܶܢܫܳܐ ܗܳܢܳܐ
ܕ݁ܗܳܐ
ܬ݁ܠܳܬ݂ܳܐ
ܝܰܘܡܺܝܢ
ܩܰܘܺܝܘ ܠܘܳܬ݂ܝ
ܘܠܰܝܬ݁ ܠܗܽܘܢ
ܡܳܐ
ܕ݁ܢܶܐܟ݂ܠܽܘܢ
ܘܕ݂ܶܐܫܪܶܐ
ܐܶܢܽܘܢ ܟ݁ܰܕ݂
ܨܳܝܡܺܝܢ ܠܳܐ
ܨܳܒ݂ܶܐ ܐ݈ܢܳܐ
ܕ݁ܰܠܡܳܐ
ܢܥܽܘܦ݂ܽܘܢ
ܒ݁ܽܐܘܪܚܳܐ܂</div>
<div type="v" n="33">ܐܳܡܪܺܝܢ
ܠܶܗ
ܬ݁ܰܠܡܺܝܕ݂ܰܘܗ݈ܝ
ܐܰܝܡܶܟ݁ܳܐ ܠܰܢ
ܒ݁ܚܽܘܪܒ݁ܳܐ
ܠܰܚܡܳܐ
ܕ݁ܰܢܣܰܒ݁ܰܥ
ܟ݁ܶܢܫܳܐ ܗܳܢܳܐ
ܟ݁ܽܠܶܗ܂</div>
<div type="v" n="34">ܐܳܡܰܪ
ܠܗܽܘܢ ܝܶܫܽܘܥ
ܟ݁ܡܳܐ ܠܰܚܡܺܝܢ
ܐܺܝܬ݂ ܠܟ݂ܽܘܢ
ܐܳܡܪܺܝܢ ܠܶܗ
ܫܰܒ݂ܥܳܐ
ܘܩܰܠܺܝܠ
ܢܽܘܢܶܐ
ܕ݁ܰܩܕ݁ܩܶܐ܂</div>
<div type="v" n="35">ܘܰܦ݂ܩܰܕ݂
ܠܟ݂ܶܢܫܶܐ
ܕ݁ܢܶܣܬ݁ܰܡܟ݁ܽܘܢ
ܥܰܠ ܐܰܪܥܳܐ܂</div>
<div type="v" n="36">ܘܰܫܩܰܠ
ܠܗܳܠܶܝܢ
ܫܰܒ݂ܥܳܐ
ܠܰܚܡܺܝܢ
ܘܰܠܢܽܘܢܶܐ
ܘܫܰܒ݁ܰܚ
ܘܰܩܨܳܐ
ܘܝܰܗ݈ܒ݂
ܠܬ݂ܰܠܡܺܝܕ݂ܰܘܗ݈ܝ
ܘܬ݂ܰܠܡܺܝܕ݂ܶܐ
ܝܰܗ݈ܒ݂ܘ
ܠܟ݂ܶܢܫܶܐ܂</div>
<div type="v" n="37">ܘܶܐܟ݂ܰܠܘ
ܟ݁ܽܠܗܽܘܢ
ܘܰܣܒ݂ܰܥܘ
ܘܰܫܩܰܠܘ
ܬ݁ܰܘܬ݁ܳܪܶܐ
ܕ݁ܰܩܨܳܝܶܐ
ܡܠܶܐ ܫܰܒ݂ܥܳܐ
ܐܶܣܦ݁ܪܺܝܕ݂ܺܝܢ܂</div>
<div type="v" n="38">ܗܳܢܽܘܢ
ܕ݁ܶܝܢ
ܕ݁ܶܐܟ݂ܰܠܘ
ܗܳܘܶܝܢ ܗ݈ܘܰܘ
ܐܰܪܒ݁ܥܳܐ
ܐܰܠܦ݂ܺܝܢ
ܓ݁ܰܒ݂ܪܶܐ ܣܛܰܪ
ܡܶܢ ܢܶܫܶܐ
ܘܰܛܠܳܝܶܐ܂</div>
<div type="v" n="39">ܘܟ݂ܰܕ݂
ܫܪܳܐ ܠܟ݂ܶܢܫܶܐ
ܣܠܶܩ ܠܶܐܠܦ݂ܳܐ
ܘܶܐܬ݂ܳܐ
ܠܰܬ݂ܚܽܘܡܳܐ
ܕ݁ܡܰܓ݂ܕ݁ܽܘ܂</div>
</div>
<div type="ch" n="16">
<div type="title" n="title"> ܀ ܡܬܝ ܝܘܘ </div>
<div type="v" n="1">ܘܰܩܪܶܒ݂ܘ
ܦ݁ܪܺܝܫܶܐ
ܘܙܰܕ݁ܽܘܩܳܝܶܐ
ܡܢܰܣܶܝܢ ܠܶܗ
ܘܫܳܐܠܺܝܢ ܠܶܗ
ܐܳܬ݂ܳܐ ܡܶܢ
ܫܡܰܝܳܐ
ܕ݁ܰܢܚܰܘܶܐ
ܐܶܢܽܘܢ܂</div>
<div type="v" n="2">ܗܽܘ ܕ݁ܶܝܢ
ܥܢܳܐ ܘܶܐܡܰܪ
ܠܗܽܘܢ ܡܳܐ
ܕ݁ܰܗܘܳܐ
ܪܰܡܫܳܐ
ܐܳܡܪܺܝܢ
ܐܢ݈ܬ݁ܽܘܢ
ܨܰܚܘܳܐ ܗܽܘ
ܣܶܡܩܰܬ݂ ܓ݁ܶܝܪ
ܫܡܰܝܳܐ܂</div>
<div type="v" n="3">ܘܰܒ݂ܨܰܦ݂ܪܳܐ
ܐܳܡܪܺܝܢ
ܐܢ݈ܬ݁ܽܘܢ
ܝܰܘܡܳܢܳܐ
ܣܰܬ݂ܘܳܐ ܗܽܘ
ܣܶܡܩܰܬ݂ ܓ݁ܶܝܪ
ܫܡܰܝܳܐ
ܟ݁ܡܺܝܪܳܐܝܺܬ݂
ܢܳܣܒ݁ܰܝ
ܒ݁ܰܐܦ݁ܶܐ
ܦ݁ܰܪܨܽܘܦ݁ܳܐ
ܕ݁ܰܫܡܰܝܳܐ
ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܬ݂ܶܒ݂ܩܽܘܢ
ܐܳܬ݂ܘܳܬ݂ܳܐ
ܕ݁ܙܰܒ݂ܢܳܐ
ܗܳܢܳܐ ܠܳܐ
ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܬ݂ܶܦ݂ܪܫܽܘܢ܂</div>
<div type="v" n="4">ܫܰܪܒ݁ܬ݂ܳܐ
ܒ݁ܺܝܫܬ݁ܳܐ
ܘܓ݂ܰܝܳܪܬ݂ܳܐ
ܐܳܬ݂ܳܐ
ܒ݁ܳܥܝܳܐ
ܘܳܐܬ݂ܳܐ ܠܳܐ
ܡܶܬ݂ܝܰܗ݈ܒ݂ܳܐ
ܠܳܗ ܐܶܠܳܐ
ܐܳܬ݂ܶܗ
ܕ݁ܝܰܘܢܳܢ
ܢܒ݂ܺܝܳܐ
ܘܰܫܒ݂ܰܩ
ܐܶܢܽܘܢ
ܘܶܐܙܰܠ܂</div>
<div type="v" n="5">ܘܟ݂ܰܕ݂
ܐܶܬ݂ܰܘ
ܬ݁ܰܠܡܺܝܕ݂ܰܘܗ݈ܝ
ܠܥܶܒ݂ܪܳܐ ܛܥܰܘ
ܕ݁ܢܶܣܒ݂ܽܘܢ
ܥܰܡܗܽܘܢ
ܠܰܚܡܳܐ܂</div>
<div type="v" n="6">ܗܽܘ ܕ݁ܶܝܢ
ܐܶܡܰܪ ܠܗܽܘܢ
ܚܙܰܘ
ܐܶܙܕ݁ܰܗ݈ܪܘ
ܡܶܢ ܚܡܺܝܪܳܐ
ܕ݁ܰܦ݂ܪܺܝܫܶܐ
ܘܰܕ݂ܙܰܕ݁ܽܘܩܳܝܶܐ܂</div>
<div type="v" n="7">ܗܶܢܽܘܢ
ܕ݁ܶܝܢ
ܡܶܬ݂ܪܰܥܶܝܢ
ܗ݈ܘܰܘ
ܒ݁ܢܰܦ݂ܫܗܽܘܢ
ܘܳܐܡܪܺܝܢ
ܕ݁ܠܰܚܡܳܐ ܠܳܐ
ܢܣܰܒ݂ܘ܂</div>
<div type="v" n="8">ܝܶܫܽܘܥ
ܕ݁ܶܝܢ ܝܺܕ݂ܰܥ
ܘܶܐܡܰܪ ܠܗܽܘܢ
ܡܳܢܳܐ
ܡܶܬ݂ܚܰܫܒ݂ܺܝܢ
ܐܢ݈ܬ݁ܽܘܢ
ܒ݁ܢܰܦ݂ܫܟ݂ܽܘܢ
ܙܥܽܘܪܰܝ
ܗܰܝܡܳܢܽܘܬ݂ܳܐ
ܕ݁ܠܰܚܡܳܐ ܠܳܐ
ܫܩܰܠܬ݁ܽܘܢ܂</div>
<div type="v" n="9">ܠܳܐ
ܥܕ݂ܰܡܳܐ
ܠܗܳܫܳܐ
ܐܶܣܬ݁ܰܟ݁ܰܠܬ݁ܽܘܢ
ܠܳܐ ܥܳܗܕ݁ܺܝܢ
ܐܢ݈ܬ݁ܽܘܢ
ܠܗܳܢܽܘܢ
ܚܰܡܫܳܐ
ܠܰܚܡܺܝܢ
ܕ݁ܚܰܡܫܳܐ
ܐܰܠܦ݂ܺܝܢ
ܘܰܟ݂ܡܳܐ
ܩܽܘܦ݂ܺܝܢܺܝܢ
ܫܩܰܠܬ݁ܽܘܢ܂</div>
<div type="v" n="10">ܘܠܳܐ
ܠܗܳܢܽܘܢ
ܫܰܒ݂ܥܳܐ
ܠܰܚܡܺܝܢ
ܕ݁ܰܐܪܒ݁ܥܳܐ
ܐܰܠܦ݂ܺܝܢ
ܘܰܟ݂ܡܳܐ
ܐܶܣܦ݁ܪܺܝܕ݂ܺܝܢ
ܫܩܰܠܬ݁ܽܘܢ܂</div>
<div type="v" n="11">ܐܰܝܟ݁ܰܢ
ܠܳܐ
ܐܶܣܬ݁ܰܟ݁ܰܠܬ݁ܽܘܢ
ܕ݁ܠܳܐ ܗ݈ܘܳܐ
ܥܰܠ ܠܰܚܡܳܐ
ܐܶܡܪܶܬ݂
ܠܟ݂ܽܘܢ ܐܶܠܳܐ
ܕ݁ܬ݂ܶܙܕ݁ܰܗܪܽܘܢ
ܡܶܢ ܚܡܺܝܪܳܐ
ܕ݁ܰܦ݂ܪܺܝܫܶܐ
ܘܰܕ݂ܙܰܕ݁ܽܘܩܳܝܶܐ܂</div>
<div type="v" n="12">ܗܳܝܕ݁ܶܝܢ
ܐܶܣܬ݁ܰܟ݁ܰܠܘ
ܕ݁ܠܳܐ ܐܶܡܰܪ
ܕ݁ܢܶܙܕ݁ܰܗܪܽܘܢ
ܡܶܢ ܚܡܺܝܪܳܐ
ܕ݁ܠܰܚܡܳܐ
ܐܶܠܳܐ ܡܶܢ
ܝܽܘܠܦ݁ܳܢܳܐ
ܕ݁ܰܦ݂ܪܺܝܫܶܐ
ܘܰܕ݂ܙܰܕ݁ܽܘܩܳܝܶܐ܂</div>
<div type="v" n="13">ܟ݁ܰܕ݂
ܕ݁ܶܝܢ ܐܶܬ݂ܳܐ
ܝܶܫܽܘܥ
ܠܰܐܬ݂ܪܳܐ
ܕ݁ܩܶܣܰܪܺܝܰܐ‌ܕ݂ܦ݂ܺܝܠܺܝܦ݁ܳܘܣ
ܡܫܰܐܶܠ ܗ݈ܘܳܐ
ܠܬ݂ܰܠܡܺܝܕ݂ܰܘܗ݈ܝ
ܘܳܐܡܰܪ ܡܰܢܽܘ
ܐܳܡܪܺܝܢ ܥܠܰܝ
ܐ݈ܢܳܫܳܐ
ܕ݁ܺܐܝܬ݂ܰܝ
ܒ݁ܪܶܗ
ܕ݁ܐ݈ܢܳܫܳܐ܂</div>
<div type="v" n="14">ܗܶܢܽܘܢ
ܕ݁ܶܝܢ ܐܶܡܰܪܘ
ܐܺܝܬ݂
ܕ݁ܳܐܡܪܺܝܢ
ܝܽܘܚܰܢܳܢ
ܡܰܥܡܕ݂ܳܢܳܐ
ܐ݈ܚܪܳܢܶܐ
ܕ݁ܶܝܢ ܐܶܠܺܝܳܐ
ܘܰܐ݈ܚܪܳܢܶܐ
ܐܶܪܰܡܝܳܐ ܐܰܘ
ܚܰܕ݂ ܡܶܢ
ܢܒ݂ܺܝܶܐ܂</div>
<div type="v" n="15">ܐܳܡܰܪ
ܠܗܽܘܢ
ܐܰܢ݈ܬ݁ܽܘܢ
ܕ݁ܶܝܢ ܡܰܢܽܘ
ܐܳܡܪܺܝܢ
ܐܢ݈ܬ݁ܽܘܢ
ܕ݁ܺܐܝܬ݂ܰܝ܂</div>
<div type="v" n="16">ܥܢܳܐ
ܫܶܡܥܽܘܢ
ܟ݁ܺܐܦ݂ܳܐ
ܘܶܐܡܰܪ ܐܰܢ݈ܬ݁
ܗ݈ܽܘ ܡܫܺܝܚܳܐ
ܒ݁ܪܶܗ
ܕ݁ܰܐܠܳܗܳܐ
ܚܰܝܳܐ܂</div>
<div type="v" n="17">ܥܢܳܐ
ܝܶܫܽܘܥ ܘܶܐܡܰܪ
ܠܶܗ ܛܽܘܒ݂ܰܝܟ݁
ܫܶܡܥܽܘܢ
ܒ݁ܪܶܗ‌ܕ݁ܝܰܘܢܳܐ
ܕ݁ܒ݂ܶܣܪܳܐ
ܘܰܕ݂ܡܳܐ ܠܳܐ
ܓ݁ܠܳܐ ܠܳܟ݂
ܐܶܠܳܐ ܐܳܒ݂ܝ
ܕ݁ܒ݂ܰܫܡܰܝܳܐ܂</div>
<div type="v" n="18">ܐܳܦ݂
ܐܶܢܳܐ ܐܳܡܰܪ
ܐ݈ܢܳܐ ܠܳܟ݂
ܕ݁ܰܐܢ݈ܬ݁ ܗ݈ܽܘ
ܟ݁ܺܐܦ݂ܳܐ ܘܥܰܠ
ܗܳܕ݂ܶܐ
ܟ݁ܺܐܦ݂ܳܐ
ܐܶܒ݂ܢܶܝܗ
ܠܥܺܕ݈݁ܬ݁ܝ
ܘܬ݂ܰܪܥܶܐ
ܕ݁ܰܫܝܽܘܠ ܠܳܐ
ܢܶܚܣܢܽܘܢܳܗ܂</div>
<div type="v" n="19">ܠܳܟ݂
ܐܶܬ݁ܶܠ
ܩܠܺܝܕ݂ܶܐ
ܕ݁ܡܰܠܟ݁ܽܘܬ݂ܳܐ
ܕ݁ܰܫܡܰܝܳܐ
ܘܟ݂ܽܠ ܡܶܕ݁ܶܡ
ܕ݁ܬ݂ܶܐܣܽܘܪ
ܒ݁ܰܐܪܥܳܐ
ܢܶܗܘܶܐ ܐܰܣܺܝܪ
ܒ݁ܰܫܡܰܝܳܐ
ܘܡܶܕ݁ܶܡ
ܕ݁ܬ݂ܶܫܪܶܐ
ܒ݁ܰܐܪܥܳܐ
ܢܶܗܘܶܐ ܫܪܶܐ
ܒ݁ܰܫܡܰܝܳܐ܂</div>
<div type="v" n="20">ܗܳܝܕ݁ܶܝܢ
ܦ݁ܰܩܶܕ݂
ܠܬ݂ܰܠܡܺܝܕ݂ܰܘܗ݈ܝ
ܕ݁ܰܠܐ݈ܢܳܫ ܠܳܐ
ܢܺܐܡܪܽܘܢ
ܕ݁ܗܽܘܝܽܘ
ܡܫܺܝܚܳܐ܂</div>
<div type="v" n="21">ܘܡܶܢ
ܗܳܝܕ݁ܶܝܢ
ܫܰܪܺܝ ܝܶܫܽܘܥ
ܠܰܡܚܰܘܳܝܽܘ
ܠܬ݂ܰܠܡܺܝܕ݂ܰܘܗ݈ܝ
ܕ݁ܰܥܬ݂ܺܝܕ݂
ܗ݈ܽܘ ܕ݁ܢܺܐܙܰܠ
ܠܽܐܘܪܺܫܠܶܡ
ܘܣܰܓ݁ܺܝ ܢܶܚܰܫ
ܡܶܢ ܩܰܫܺܝܫܶܐ
ܘܡܶܢ ܪܰܒ݁ܰܝ
ܟ݁ܳܗܢܶܐ
ܘܣܳܦ݂ܪܶܐ
ܘܢܶܬ݂ܩܛܶܠ
ܘܰܠܝܰܘܡܳܐ
ܕ݁ܰܬ݂ܠܳܬ݂ܳܐ
ܢܩܽܘܡ܂</div>
<div type="v" n="22">ܘܕ݂ܰܒ݂ܪܶܗ
ܟ݁ܺܐܦ݂ܳܐ
ܘܫܰܪܺܝ
ܠܡܶܟ݂ܳܐܐ ܒ݁ܶܗ
ܘܶܐܡܰܪ ܚܳܣ
ܠܳܟ݂ ܡܳܪܝ
ܕ݁ܬ݂ܶܗܘܶܐ
ܠܳܟ݂ ܗܳܕ݂ܶܐ܂</div>
<div type="v" n="23">ܗܽܘ ܕ݁ܶܝܢ
ܐܶܬ݂ܦ݁ܢܺܝ
ܘܶܐܡܰܪ
ܠܟ݂ܺܐܦ݂ܳܐ ܙܶܠ
ܠܳܟ݂
ܠܒ݂ܶܣܬ݁ܰܪܝ
ܣܳܛܳܢܳܐ
ܬ݁ܽܘܩܰܠܬ݁ܳܐ
ܐܰܢ݈ܬ݁ ܠܺܝ
ܕ݁ܠܳܐ
ܡܶܬ݂ܪܰܥܶܐ
ܐܰܢ݈ܬ݁
ܕ݁ܰܐܠܳܗܳܐ
ܐܶܠܳܐ
ܕ݁ܰܒ݂ܢܰܝ
ܐ݈ܢܳܫܳܐ܂</div>
<div type="v" n="24">ܗܳܝܕ݁ܶܝܢ
ܐܶܡܰܪ ܝܶܫܽܘܥ
ܠܬ݂ܰܠܡܺܝܕ݂ܰܘܗ݈ܝ
ܡܰܢ ܕ݁ܨܳܒ݂ܶܐ
ܕ݁ܢܺܐܬ݂ܶܐ
ܒ݁ܳܬ݂ܰܪܝ
ܢܶܟ݂ܦ݁ܽܘܪ
ܒ݁ܢܰܦ݂ܫܶܗ
ܘܢܶܫܩܽܘܠ
ܙܩܺܝܦ݂ܶܗ
ܘܢܺܐܬ݂ܶܐ
ܒ݁ܳܬ݂ܰܪܝ܂</div>
<div type="v" n="25">ܡܰܢ
ܕ݁ܨܳܒ݂ܶܐ
ܓ݁ܶܝܪ ܕ݁ܢܰܚܶܐ
ܢܰܦ݂ܫܶܗ
ܢܰܘܒ݁ܕ݂ܺܝܗ
ܘܡܰܢ
ܕ݁ܢܰܘܒ݁ܶܕ݂
ܢܰܦ݂ܫܶܗ
ܡܶܛܽܠܳܬ݂ܝ
ܢܶܫܟ݁ܚܺܝܗ܂</div>
<div type="v" n="26">ܡܳܢܳܐ
ܓ݁ܶܝܪ
ܡܶܬ݂ܗܰܢܶܐ
ܒ݁ܰܪܢܳܫܳܐ ܐܶܢ
ܟ݁ܽܠܶܗ ܥܳܠܡܳܐ
ܢܶܩܢܶܐ
ܘܢܰܦ݂ܫܶܗ
ܢܶܚܣܰܪ ܐܰܘ
ܡܳܢܳܐ ܢܶܬ݁ܶܠ
ܒ݁ܰܪܢܳܫܳܐ
ܬ݁ܰܚܠܽܘܦ݂ܳܐ
ܕ݁ܢܰܦ݂ܫܶܗ܂</div>
<div type="v" n="27">ܥܬ݂ܺܝܕ݂
ܗ݈ܽܘ ܓ݁ܶܝܪ
ܒ݁ܪܶܗ
ܕ݁ܐ݈ܢܳܫܳܐ
ܕ݁ܢܺܐܬ݂ܶܐ
ܒ݁ܬ݂ܶܫܒ݁ܽܘܚܬ݁ܳܐ
ܕ݁ܰܐܒ݂ܽܘܗ݈ܝ
ܥܰܡ
ܡܰܠܰܐܟ݂ܰܘܗ݈ܝ
ܩܰܕ݁ܺܝܫܶܐ
ܘܗܳܝܕ݁ܶܝܢ
ܢܶܦ݂ܪܽܘܥ
ܠܐ݈ܢܳܫ ܐ݈ܢܳܫ
ܐܰܝܟ݂
ܥܒ݂ܳܕ݂ܰܘܗ݈ܝ܂</div>
<div type="v" n="28">ܐܰܡܺܝܢ
ܐܳܡܰܪ ܐ݈ܢܳܐ
ܠܟ݂ܽܘܢ
ܕ݁ܺܐܝܬ݂
ܐ݈ܢܳܫܳܐ
ܕ݁ܩܳܝܡܺܝܢ
ܬ݁ܢܳܢ ܕ݁ܠܳܐ
ܢܶܛܥܡܽܘܢ
ܡܰܘܬ݁ܳܐ
ܥܕ݂ܰܡܳܐ
ܕ݁ܢܶܚܙܽܘܢ
ܠܰܒ݂ܪܶܗ
ܕ݁ܐ݈ܢܳܫܳܐ
ܕ݁ܳܐܬ݂ܶܐ
ܒ݁ܡܰܠܟ݁ܽܘܬ݂ܶܗ܂</div>
</div>
<div type="ch" n="17">
<div type="title" n="title"> ܀ ܡܬܝ ܝܙܙ </div>
<div type="v" n="1">ܘܒ݂ܳܬ݂ܰܪ
ܫܬ݁ܳܐ ܝܰܘܡܺܝܢ
ܕ݁ܒ݂ܰܪ ܝܶܫܽܘܥ
ܠܟ݂ܺܐܦ݂ܳܐ
ܘܰܠܝܰܥܩܽܘܒ݂
ܘܰܠܝܽܘܚܰܢܳܢ
ܐܰܚܽܘܗ݈ܝ
ܘܰܐܣܶܩ ܐܶܢܽܘܢ
ܠܛܽܘܪܳܐ ܪܳܡܳܐ
ܒ݁ܰܠܚܽܘܕ݂ܰܝܗܽܘܢ܂</div>
<div type="v" n="2">ܘܶܐܫܬ݁ܰܚܠܰܦ݂
ܝܶܫܽܘܥ
ܩܕ݂ܳܡܰܝܗܽܘܢ
ܘܰܢܗܰܪ
ܦ݁ܰܪܨܽܘܦ݁ܶܗ
ܐܰܝܟ݂ ܫܶܡܫܳܐ
ܢܰܚܬ݁ܰܘܗ݈ܝ
ܕ݁ܶܝܢ ܚܘܰܪܘ
ܐܰܝܟ݂
ܢܽܘܗܪܳܐ܂</div>
<div type="v" n="3">ܘܶܐܬ݂ܚܙܺܝܘ
ܠܗܽܘܢ ܡܽܘܫܶܐ
ܘܶܐܠܺܝܳܐ
ܟ݁ܰܕ݂
ܡܡܰܠܠܺܝܢ
ܥܰܡܶܗ܂</div>
<div type="v" n="4">ܥܢܳܐ ܕ݁ܶܝܢ
ܟ݁ܺܐܦ݂ܳܐ
ܘܶܐܡܰܪ
ܠܝܶܫܽܘܥ ܡܳܪܝ
ܫܰܦ݁ܺܝܪ ܗ݈ܽܘ
ܠܰܢ ܕ݁ܰܬ݂ܢܳܢ
ܢܶܗܘܶܐ ܘܶܐܢ
ܨܳܒ݂ܶܐ ܐܰܢ݈ܬ݁
ܢܶܥܒ݁ܶܕ݂
ܬ݁ܢܳܢ ܬ݁ܠܳܬ݂
ܡܰܛܠܺܝܢ ܚܕ݂ܳܐ
ܠܳܟ݂ ܘܰܚܕ݂ܳܐ
ܠܡܽܘܫܶܐ
ܘܰܚܕ݂ܳܐ
ܠܶܐܠܺܝܳܐ܂</div>
<div type="v" n="5">ܘܥܰܕ݂ ܗܽܘ
ܡܡܰܠܶܠ ܗܳܐ
ܥܢܳܢܳܐ
ܢܰܗܺܝܪܬ݁ܳܐ
ܐܰܛܠܰܬ݂
ܥܠܰܝܗܽܘܢ
ܘܩܳܠܳܐ ܗܘܳܐ
ܡܶܢ ܥܢܳܢܳܐ
ܕ݁ܳܐܡܰܪ ܗܳܢܰܘ
ܒ݁ܶܪܝ
ܚܰܒ݁ܺܝܒ݂ܳܐ
ܕ݁ܒ݂ܶܗ
ܐܶܨܛܒ݂ܺܝܬ݂
ܠܶܗ ܫܡܰܥܘ܂</div>
<div type="v" n="6">ܘܟ݂ܰܕ݂
ܫܡܰܥܘ
ܬ݁ܰܠܡܺܝܕ݂ܶܐ
ܢܦ݂ܰܠܘ ܥܰܠ
ܐܰܦ݁ܰܝܗܽܘܢ
ܘܰܕ݂ܚܶܠܘ
ܛܳܒ݂܂</div>
<div type="v" n="7">ܘܶܐܬ݂ܩܰܪܰܒ݂
ܠܘܳܬ݂ܗܽܘܢ
ܝܶܫܽܘܥ
ܘܰܩܪܶܒ݂ ܠܗܽܘܢ
ܘܶܐܡܰܪ ܩܽܘܡܘ
ܠܳܐ
ܬ݁ܶܕ݂ܚܠܽܘܢ܂</div>
<div type="v" n="8">ܘܰܐܪܺܝܡܘ
ܥܰܝܢܰܝܗܽܘܢ
ܘܰܠܐ݈ܢܳܫ ܠܳܐ
ܚܙܰܘ ܐܶܠܳܐ
ܐܶܢ ܠܝܶܫܽܘܥ
ܒ݁ܰܠܚܽܘܕ݂ܰܘܗ݈ܝ܂</div>
<div type="v" n="9">ܘܟ݂ܰܕ݂
ܢܳܚܬ݁ܺܝܢ ܡܶܢ
ܛܽܘܪܳܐ
ܦ݁ܰܩܶܕ݂
ܐܶܢܽܘܢ ܝܶܫܽܘܥ
ܘܶܐܡܰܪ ܠܗܽܘܢ
ܠܥܺܝܢ ܐ݈ܢܳܫ
ܠܳܐ ܬ݁ܺܐܡܪܽܘܢ
ܚܶܙܘܳܐ ܗܳܢܳܐ
ܥܕ݂ܰܡܳܐ
ܕ݁ܰܢܩܽܘܡ
ܒ݁ܪܶܗ
ܕ݁ܐ݈ܢܳܫܳܐ ܡܶܢ
ܡܺܝܬ݂ܶܐ܂</div>
<div type="v" n="10">ܘܫܰܐܠܽܘܗ݈ܝ
ܬ݁ܰܠܡܺܝܕ݂ܰܘܗ݈ܝ
ܘܳܐܡܪܺܝܢ ܠܶܗ
ܡܳܢܳܐ ܗܳܟ݂ܺܝܠ
ܣܳܦ݂ܪܶܐ
ܐܳܡܪܺܝܢ
ܕ݁ܶܐܠܺܝܳܐ
ܘܳܠܶܐ
ܕ݁ܢܺܐܬ݂ܶܐ
ܠܽܘܩܕ݂ܰܡ܂</div>
<div type="v" n="11">ܥܢܳܐ
ܝܶܫܽܘܥ ܘܶܐܡܰܪ
ܐܶܠܺܝܳܐ
ܐܳܬ݂ܶܐ
ܠܽܘܩܕ݂ܰܡ
ܕ݁ܟ݂ܽܠ ܡܶܕ݁ܶܡ
ܢܫܰܠܶܡ܂</div>
<div type="v" n="12">ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܶܝܢ ܕ݁ܗܳܐ
ܐܶܠܺܝܳܐ
ܐܶܬ݂ܳܐ ܘܠܳܐ
ܝܰܕ݂ܥܽܘܗ݈ܝ
ܘܰܥܒ݂ܰܕ݂ܘ
ܒ݁ܶܗ ܟ݁ܽܠ ܡܳܐ
ܕ݁ܰܨܒ݂ܰܘ
ܗܳܟ݂ܰܢܳܐ ܐܳܦ݂
ܒ݁ܪܶܗ
ܕ݁ܐ݈ܢܳܫܳܐ
ܥܬ݂ܺܝܕ݂
ܕ݁ܢܶܚܰܫ
ܡܶܢܗܽܘܢ܂</div>
<div type="v" n="13">ܗܳܝܕ݁ܶܝܢ
ܐܶܣܬ݁ܰܟ݁ܰܠܘ
ܬ݁ܰܠܡܺܝܕ݂ܶܐ
ܕ݁ܥܰܠ
ܝܽܘܚܰܢܳܢ
ܡܰܥܡܕ݂ܳܢܳܐ
ܐܶܡܰܪ ܠܗܽܘܢ܂</div>
<div type="v" n="14">ܘܟ݂ܰܕ݂
ܐܶܬ݂ܰܘ ܠܘܳܬ݂
ܟ݁ܶܢܫܳܐ ܩܪܶܒ݂
ܠܶܗ ܓ݁ܰܒ݂ܪܳܐ
ܘܰܒ݂ܪܶܟ݂ ܥܰܠ
ܒ݁ܽܘܪܟ݁ܰܘܗ݈ܝ܂</div>
<div type="v" n="15">ܘܶܐܡܰܪ
ܠܶܗ ܡܳܪܝ
ܐܶܬ݂ܪܰܚܰܡ
ܥܠܰܝ ܒ݁ܶܪܝ
ܕ݁ܺܐܝܬ݂ ܠܶܗ
ܒ݁ܰܪ ܐܶܓ݁ܳܪܳܐ
ܘܒ݂ܺܝܫܳܐܝܺܬ݂
ܥܒ݂ܺܝܕ݂ ܟ݁ܡܳܐ
ܓ݁ܶܝܪ
ܙܰܒ݂ܢܺܝܢ
ܒ݁ܢܽܘܪܳܐ
ܢܳܦ݂ܶܠ
ܘܰܟ݂ܡܳܐ
ܙܰܒ݂ܢܺܝܢ
ܒ݁ܡܰܝܳܐ܂</div>
<div type="v" n="16">ܘܩܰܪܶܒ݂ܬ݂ܶܗ
ܠܬ݂ܰܠܡܺܝܕ݂ܰܝܟ݁
ܘܠܳܐ ܐܶܫܟ݁ܰܚܘ
ܠܡܰܐܣܳܝܽܘܬ݂ܶܗ܂</div>
<div type="v" n="17">ܥܢܳܐ
ܝܶܫܽܘܥ ܘܶܐܡܰܪ
ܐܽܘܢ
ܫܰܪܒ݁ܬ݂ܳܐ
ܕ݁ܠܳܐ
ܡܗܰܝܡܢܳܐ
ܘܰܡܥܰܩܰܠܬ݁ܳܐ
ܥܕ݂ܰܡܳܐ
ܠܶܐܡܰܬ݂ܝ
ܐܶܗܘܶܐ
ܥܰܡܟ݂ܽܘܢ
ܘܰܥܕ݂ܰܡܳܐ
ܠܶܐܡܰܬ݂ܝ
ܐܶܣܰܝܒ݁ܰܪܟ݂ܽܘܢ
ܐܰܝܬ݁ܳܝܗ݈ܝ
ܠܺܝ ܠܟ݂ܳܐ܂</div>
<div type="v" n="18">ܘܰܟ݂ܐܳܐ
ܒ݁ܶܗ ܝܶܫܽܘܥ
ܘܰܢܦ݂ܰܩ ܡܶܢܶܗ
ܫܺܐܕ݂ܳܐ
ܘܶܐܬ݂ܰܐܣܺܝ
ܛܰܠܝܳܐ ܡܶܢ
ܗܳܝ ܫܳܥܬ݂ܳܐ܂</div>
<div type="v" n="19">ܗܳܝܕ݁ܶܝܢ
ܩܪܶܒ݂ܘ
ܬ݁ܰܠܡܺܝܕ݂ܶܐ
ܠܘܳܬ݂ ܝܶܫܽܘܥ
ܒ݁ܰܠܚܽܘܕ݂ܰܘܗ݈ܝ
ܘܶܐܡܰܪܘ ܠܶܗ
ܠܡܳܢܳܐ ܚܢܰܢ
ܠܳܐ ܐܶܫܟ݁ܰܚܢ
ܠܡܰܐܣܳܝܽܘܬ݂ܶܗ܂</div>
<div type="v" n="20">ܐܳܡܰܪ
ܠܗܽܘܢ ܝܶܫܽܘܥ
ܡܶܛܽܠ ܠܳܐ
ܗܰܝܡܳܢܽܘܬ݂ܟ݂ܽܘܢ
ܐܰܡܺܝܢ ܓ݁ܶܝܪ
ܐܳܡܰܪ ܐ݈ܢܳܐ
ܠܟ݂ܽܘܢ ܕ݁ܶܐܢ
ܬ݁ܶܗܘܶܐ
ܒ݁ܟ݂ܽܘܢ
ܗܰܝܡܳܢܽܘܬ݂ܳܐ
ܐܰܝܟ݂
ܦ݁ܪܶܕ݁ܬ݁ܳܐ
ܕ݁ܚܰܪܕ݁ܠܳܐ
ܬ݁ܺܐܡܪܽܘܢ
ܠܛܽܘܪܳܐ ܗܳܢܳܐ
ܕ݁ܫܰܢܳܐ
ܡܶܟ݁ܳܐ
ܘܰܢܫܰܢܶܐ
ܘܡܶܕ݁ܶܡ ܠܳܐ
ܢܶܚܣܰܢܟ݂ܽܘܢ܂</div>
<div type="v" n="21">ܗܳܢܳܐ
ܕ݁ܶܝܢ ܓ݁ܶܢܣܳܐ
ܠܳܐ ܢܳܦ݂ܶܩ
ܐܶܠܳܐ
ܒ݁ܨܰܘܡܳܐ
ܘܒ݂ܰܨܠܽܘܬ݂ܳܐ܂</div>
<div type="v" n="22">ܟ݁ܰܕ݂
ܡܶܬ݂ܗܰܦ݁ܟ݂ܺܝܢ
ܕ݁ܶܝܢ
ܒ݁ܰܓ݂ܠܺܝܠܳܐ
ܐܶܡܰܪ ܠܗܽܘܢ
ܝܶܫܽܘܥ
ܥܬ݂ܺܝܕ݂ ܗ݈ܽܘ
ܒ݁ܪܶܗ
ܕ݁ܐ݈ܢܳܫܳܐ
ܕ݁ܢܶܫܬ݁ܠܶܡ
ܒ݁ܺܐܝܕ݂ܰܝ
ܒ݁ܢܰܝ
ܐ݈ܢܳܫܳܐ܂</div>
<div type="v" n="23">ܘܢܶܩܛܠܽܘܢܳܝܗ݈ܝ
ܘܰܠܝܰܘܡܳܐ
ܕ݁ܰܬ݂ܠܳܬ݂ܳܐ
ܢܩܽܘܡ
ܘܟ݂ܶܪܝܰܬ݂
ܠܗܽܘܢ ܛܳܒ݂܂</div>
<div type="v" n="24">ܘܟ݂ܰܕ݂
ܐܶܬ݂ܰܘ
ܠܰܟ݂ܦ݂ܰܪܢܰܚܽܘܡ
ܩܪܶܒ݂ܘ ܗܳܢܽܘܢ
ܕ݁ܢܳܣܒ݁ܺܝܢ
ܬ݁ܪܶܝܢ ܬ݁ܪܶܝܢ
ܙܽܘܙܺܝܢ
ܕ݁ܰܟ݂ܣܶܦ݂
ܪܺܫܳܐ ܠܘܳܬ݂
ܟ݁ܺܐܦ݂ܳܐ
ܘܶܐܡܰܪܘ ܠܶܗ
ܪܰܒ݁ܟ݂ܽܘܢ ܠܳܐ
ܝܳܗܶܒ݂ ܬ݁ܪܶܝܢ
ܙܽܘܙܰܘܗ݈ܝ܂</div>
<div type="v" n="25">ܐܳܡܰܪ
ܠܗܽܘܢ ܐܺܝܢ
ܘܟ݂ܰܕ݂ ܥܰܠ
ܟ݁ܺܐܦ݂ܳܐ
ܠܒ݂ܰܝܬ݁ܳܐ
ܩܰܕ݁ܡܶܗ
ܝܶܫܽܘܥ ܘܶܐܡܰܪ
ܠܶܗ ܡܳܢܳܐ
ܡܶܬ݂ܚܙܶܐ ܠܳܟ݂
ܫܶܡܥܽܘܢ
ܡܰܠܟ݁ܶܝܗ
ܕ݁ܰܐܪܥܳܐ ܡܶܢ
ܡܰܢ ܢܳܣܒ݁ܺܝܢ
ܡܰܟ݂ܣܳܐ
ܘܰܟ݂ܣܶܦ݂
ܪܺܫܳܐ ܡܰܢ
ܒ݁ܢܰܝܗܽܘܢ ܐܰܘ
ܡܶܢ
ܢܽܘܟ݂ܪܳܝܶܐ܂</div>
<div type="v" n="26">ܐܳܡܰܪ ܠܶܗ
ܫܶܡܥܽܘܢ ܡܶܢ
ܢܽܘܟ݂ܪܳܝܶܐ
ܐܳܡܰܪ ܠܶܗ
ܝܶܫܽܘܥ
ܡܳܕ݂ܶܝܢ ܒ݁ܢܰܝ
ܚܺܐܪܶܐ ܐܶܢܽܘܢ
ܒ݁ܢܰܝܳܐ܂</div>
<div type="v" n="27">ܕ݁ܠܳܐ
ܕ݁ܶܝܢ ܢܰܟ݂ܫܶܠ
ܐܶܢܽܘܢ ܙܶܠ
ܠܝܰܡܳܐ
ܘܰܐܪܡܳܐ
ܒ݁ܰܠܽܘܥܳܐ
ܘܢܽܘܢܳܐ
ܩܰܕ݂ܡܳܝܳܐ
ܕ݁ܣܳܠܶܩ
ܦ݁ܬ݂ܰܚ
ܦ݁ܽܘܡܶܗ
ܘܬ݂ܶܫܟ݁ܰܚ
ܐܶܣܬ݁ܺܪܳܐ ܗܳܝ
ܣܰܒ݂ ܘܗܰܒ݂
ܚܠܳܦ݂ܰܝ
ܘܰܚܠܳܦ݂ܰܝܟ݁܂</div>
</div>
<div type="ch" n="18">
<div type="title" n="title"> ܀ ܡܬܝ ܝܚܚ </div>
<div type="v" n="1">ܒ݁ܗܳܝ
ܫܳܥܬ݂ܳܐ
ܩܪܶܒ݂ܘ
ܬ݁ܰܠܡܺܝܕ݂ܶܐ
ܠܘܳܬ݂ ܝܶܫܽܘܥ
ܘܳܐܡܪܺܝܢ
ܡܰܢܽܘ ܟ݁ܰܝ
ܪܰܒ݂
ܒ݁ܡܰܠܟ݁ܽܘܬ݂ܳܐ
ܕ݁ܰܫܡܰܝܳܐ܂</div>
<div type="v" n="2">ܘܰܩܪܳܐ
ܝܶܫܽܘܥ ܛܰܠܝܳܐ
ܘܰܐܩܺܝܡܶܗ
ܒ݁ܰܝܢܳܬ݂ܗܽܘܢ܂</div>
<div type="v" n="3">ܘܶܐܡܰܪ
ܐܰܡܺܝܢ
ܐܳܡܰܪܢܳܐ
ܠܟ݂ܽܘܢ
ܕ݁ܶܐܠܳܐ
ܬ݁ܶܬ݂ܗܰܦ݂ܟ݁ܽܘܢ
ܘܬ݂ܶܗܘܽܘܢ
ܐܰܝܟ݂ ܛܠܳܝܶܐ
ܠܳܐ ܬ݁ܶܥܠܽܘܢ
ܠܡܰܠܟ݁ܽܘܬ݂ܳܐ
ܕ݁ܰܫܡܰܝܳܐ܂</div>
<div type="v" n="4">ܡܰܢ
ܗܳܟ݂ܺܝܠ
ܕ݁ܰܡܡܰܟ݁ܶܟ݂
ܢܰܦ݂ܫܶܗ ܐܰܝܟ݂
ܗܳܢܳܐ ܛܰܠܝܳܐ
ܗܽܘ ܢܶܗܘܶܐ
ܪܰܒ݂
ܒ݁ܡܰܠܟ݁ܽܘܬ݂ܳܐ
ܕ݁ܰܫܡܰܝܳܐ܂</div>
<div type="v" n="5">ܘܡܰܢ
ܕ݁ܰܢܩܰܒ݁ܶܠ
ܐܰܝܟ݂ ܛܰܠܝܳܐ
ܗܳܢܳܐ ܒ݁ܫܶܡܝ
ܠܺܝ ܡܩܰܒ݁ܶܠ܂</div>
<div type="v" n="6">ܘܟ݂ܽܠ
ܕ݁ܢܰܟ݂ܫܶܠ
ܠܚܰܕ݂ ܡܶܢ
ܗܳܠܶܝܢ
ܙܥܽܘܪܶܐ
ܕ݁ܰܡܗܰܝܡܢܺܝܢ
ܒ݁ܺܝ ܦ݁ܰܩܳܚ
ܗ݈ܘܳܐ ܠܶܗ
ܕ݁ܬ݂ܶܗܘܶܐ
ܬ݁ܰܠܝܳܐ
ܪܰܚܝܳܐ
ܕ݁ܰܚܡܳܪܳܐ
ܒ݁ܨܰܘܪܶܗ
ܘܰܡܛܰܒ݁ܰܥ
ܒ݁ܥܽܘܡܩܰܘܗ݈ܝ
ܕ݁ܝܰܡܳܐ܂</div>
<div type="v" n="7">ܘܳܝ
ܠܥܳܠܡܳܐ ܡܶܢ
ܡܰܟ݂ܫܽܘܠܶܐ
ܐܰܢܰܢܩܺܐ
ܓ݁ܶܝܪ
ܕ݁ܢܺܐܬ݂ܽܘܢ
ܡܰܟ݂ܫܽܘܠܶܐ
ܘܳܝ ܕ݁ܶܝܢ
ܠܓ݂ܰܒ݂ܪܳܐ
ܕ݁ܒ݂ܺܐܝܕ݂ܶܗ
ܢܺܐܬ݂ܽܘܢ
ܡܰܟ݂ܫܽܘܠܶܐ܂</div>
<div type="v" n="8">ܐܶܢ ܕ݁ܶܝܢ
ܐܺܝܕ݂ܳܟ݂ ܐܰܘ
ܪܶܓ݂ܠܳܟ݂
ܡܰܟ݂ܫܠܳܐ ܠܳܟ݂
ܦ݁ܣܽܘܩܶܝܗ
ܘܰܫܕ݂ܺܝܗ
ܡܶܢܳܟ݂ ܛܳܒ݂
ܗ݈ܽܘ ܠܳܟ݂
ܕ݁ܬ݂ܶܥܽܘܠ
ܠܚܰܝܶܐ ܟ݁ܰܕ݂
ܚܓ݂ܺܝܣ ܐܰܢ݈ܬ݁
ܐܰܘ ܟ݁ܰܕ݂
ܦ݁ܫܺܝܓ݂ ܘܠܳܐ
ܟ݁ܰܕ݂ ܐܺܝܬ݂
ܠܳܟ݂
ܬ݁ܰܪܬ݁ܶܝܢ
ܐܺܝܕ݂ܺܝܢ ܐܰܘ
ܬ݁ܰܪܬ݁ܶܝܢ
ܪܶܓ݂ܠܺܝܢ
ܬ݁ܶܦ݁ܶܠ
ܒ݁ܢܽܘܪܳܐ
ܕ݁ܰܠܥܳܠܰܡ܂</div>
<div type="v" n="9">ܘܶܐܢ ܗܽܘ
ܕ݁ܥܰܝܢܳܟ݂
ܡܰܟ݂ܫܠܳܐ ܠܳܟ݂
ܚܨܺܝܗ
ܘܰܫܕ݂ܺܝܗ
ܡܶܢܳܟ݂ ܛܳܒ݂
ܗ݈ܽܘ ܠܳܟ݂
ܕ݁ܒ݂ܰܚܕ݂ܳܐ
ܥܰܝܢܳܐ
ܬ݁ܶܥܽܘܠ
ܠܚܰܝܶܐ ܘܠܳܐ
ܟ݁ܰܕ݂ ܐܺܝܬ݂
ܠܳܟ݂
ܬ݁ܰܪܬ݁ܶܝܢ
ܥܰܝܢܺܝܢ
ܬ݁ܶܦ݁ܶܠ
ܒ݁ܓ݂ܺܗܰܢܳܐ
ܕ݁ܢܽܘܪܳܐ܂</div>
<div type="v" n="10">ܚܙܰܘ ܠܳܐ
ܬ݁ܶܒ݂ܣܽܘܢ ܥܰܠ
ܚܰܕ݂ ܡܶܢ
ܗܳܠܶܝܢ
ܙܥܽܘܪܶܐ ܐܳܡܰܪ
ܐ݈ܢܳܐ ܠܟ݂ܽܘܢ
ܓ݁ܶܝܪ
ܕ݁ܡܰܠܰܐܟ݂ܰܝܗܽܘܢ
ܒ݁ܰܫܡܰܝܳܐ
ܒ݁ܟ݂ܽܠܙܒ݂ܰܢ
ܚܳܙܶܝܢ
ܦ݁ܰܪܨܽܘܦ݁ܶܗ
ܕ݁ܳܐܒ݂ܝ
ܕ݁ܒ݂ܰܫܡܰܝܳܐ܂</div>
<div type="v" n="11">ܐܶܬ݂ܳܐ
ܓ݁ܶܝܪ ܒ݁ܪܶܗ
ܕ݁ܐ݈ܢܳܫܳܐ
ܕ݁ܢܰܚܶܐ
ܡܶܕ݁ܶܡ
ܕ݁ܰܐܒ݁ܺܝܕ݂
ܗ݈ܘܳܐ܂</div>
<div type="v" n="12">ܡܳܢܳܐ
ܡܶܬ݂ܚܙܶܐ
ܠܟ݂ܽܘܢ ܐܶܢ
ܢܶܗܘܽܘܢ
ܠܐ݈ܢܳܫ ܡܳܐܐ
ܥܶܪܒ݁ܺܝܢ
ܘܢܶܛܥܶܐ ܚܰܕ݂
ܡܶܢܗܽܘܢ ܠܳܐ
ܫܳܒ݂ܶܩ
ܬ݁ܶܫܥܺܝܢ
ܘܬ݂ܶܫܥܳܐ
ܒ݁ܛܽܘܪܳܐ
ܘܳܐܙܶܠ ܒ݁ܳܥܶܐ
ܠܗܰܘ
ܕ݁ܰܛܥܳܐ܂</div>
<div type="v" n="13">ܘܶܐܢ
ܢܶܫܟ݁ܚܶܗ
ܐܰܡܺܝܢ
ܐܳܡܰܪܢܳܐ
ܠܟ݂ܽܘܢ
ܕ݁ܚܳܕ݂ܶܐ ܒ݁ܶܗ
ܝܰܬ݁ܺܝܪ ܡܶܢ
ܬ݁ܶܫܥܺܝܢ
ܘܬ݂ܶܫܥܳܐ
ܕ݁ܠܳܐ ܛܥܰܘ܂</div>
<div type="v" n="14">ܗܳܟ݂ܰܢܳܐ
ܠܰܝܬ݁
ܨܶܒ݂ܝܳܢܳܐ
ܩܕ݂ܳܡ
ܐܰܒ݂ܽܘܟ݂ܽܘܢ
ܕ݁ܒ݂ܰܫܡܰܝܳܐ
ܕ݁ܢܺܐܒ݂ܰܕ݂
ܚܰܕ݂ ܡܶܢ
ܙܥܽܘܪܶܐ
ܗܳܠܶܝܢ܂</div>
<div type="v" n="15">ܐܶܢ ܕ݁ܶܝܢ
ܐܰܣܟ݁ܶܠ ܒ݁ܳܟ݂
ܐܰܚܽܘܟ݂ ܙܶܠ
ܐܰܟ݁ܶܣܳܝܗ݈ܝ
ܒ݁ܰܝܢܰܝܟ݁
ܘܠܶܗ
ܒ݁ܰܠܚܽܘܕ݂ ܐܶܢ
ܫܰܡܥܳܟ݂
ܝܺܬ݂ܰܪܬ݁
ܐܰܚܽܘܟ݂܂</div>
<div type="v" n="16">ܘܶܐܠܳܐ
ܫܰܡܥܳܟ݂
ܕ݁ܒ݂ܰܪ ܥܰܡܳܟ݂
ܚܰܕ݂ ܐܰܘ
ܬ݁ܪܶܝܢ ܕ݁ܥܰܠ
ܦ݁ܽܘܡ ܬ݁ܪܶܝܢ
ܐܰܘ ܬ݁ܠܳܬ݂ܳܐ
ܣܳܗܕ݁ܺܝܢ
ܬ݁ܩܽܘܡ ܟ݁ܽܠ
ܡܶܠܳܐ܂</div>
<div type="v" n="17">ܐܶܢ ܕ݁ܶܝܢ
ܐܳܦ݂ ܠܳܐ
ܠܗܳܢܽܘܢ
ܢܶܫܡܰܥ ܐܶܡܰܪ
ܠܥܺܕ݈݁ܬ݁ܳܐ
ܐܶܢ ܕ݁ܶܝܢ
ܐܳܦ݂ ܠܳܐ
ܠܥܺܕ݈݁ܬ݁ܳܐ
ܢܶܫܡܰܥ ܢܶܗܘܶܐ
ܠܳܟ݂ ܐܰܝܟ݂
ܡܳܟ݂ܣܳܐ
ܘܰܐܝܟ݂
ܚܰܢܦ݂ܳܐ܂</div>
<div type="v" n="18">ܘܰܐܡܺܝܢ
ܐܳܡܰܪ ܐ݈ܢܳܐ
ܠܟ݂ܽܘܢ ܕ݁ܟ݂ܽܠ
ܡܳܐ
ܕ݁ܬ݂ܶܐܣܪܽܘܢ
ܒ݁ܰܐܪܥܳܐ
ܢܶܗܘܶܐ ܐܰܣܺܝܪ
ܒ݁ܰܫܡܰܝܳܐ
ܘܡܶܕ݁ܶܡ
ܕ݁ܬ݂ܶܫܪܽܘܢ
ܒ݁ܰܐܪܥܳܐ
ܢܶܗܘܶܐ ܫܪܶܐ
ܒ݁ܰܫܡܰܝܳܐ܂</div>
<div type="v" n="19">ܬ݁ܽܘܒ݂
ܐܳܡܰܪܢܳܐ
ܠܟ݂ܽܘܢ ܕ݁ܶܐܢ
ܬ݁ܪܶܝܢ
ܡܶܢܟ݂ܽܘܢ
ܢܶܫܬ݁ܘܽܘܢ
ܒ݁ܰܐܪܥܳܐ ܥܰܠ
ܟ݁ܽܠ ܨܒ݂ܽܘ
ܕ݁ܢܶܫܶܐܠܽܘܢ
ܢܶܗܘܶܐ ܠܗܽܘܢ
ܡܶܢ ܠܘܳܬ݂
ܐܳܒ݂ܝ
ܕ݁ܒ݂ܰܫܡܰܝܳܐ܂</div>
<div type="v" n="20">ܐܰܝܟ݁ܳܐ
ܓ݁ܶܝܪ
ܕ݁ܰܬ݂ܪܶܝܢ ܐܰܘ
ܬ݁ܠܳܬ݂ܳܐ
ܟ݁ܢܺܝܫܺܝܢ
ܒ݁ܫܶܡܝ ܬ݁ܰܡܳܢ
ܐܶܢܳܐ
ܒ݁ܰܝܢܳܬ݂ܗܽܘܢ܂</div>
<div type="v" n="21">ܗܳܝܕ݁ܶܝܢ
ܩܪܶܒ݂ ܠܘܳܬ݂ܶܗ
ܟ݁ܺܐܦ݂ܳܐ
ܘܶܐܡܰܪ ܡܳܪܝ
ܟ݁ܡܳܐ
ܙܰܒ݂ܢܺܝܢ ܐܶܢ
ܢܰܣܟ݁ܶܠ ܒ݁ܺܝ
ܐܳܚܝ ܐܶܫܒ݁ܽܘܩ
ܠܶܗ ܥܕ݂ܰܡܳܐ
ܠܰܫܒ݂ܰܥ
ܙܰܒ݂ܢܺܝܢ܂</div>
<div type="v" n="22">ܐܳܡܰܪ ܠܶܗ
ܝܶܫܽܘܥ ܠܳܐ
ܐܳܡܰܪ ܐ݈ܢܳܐ
ܠܳܟ݂ ܥܕ݂ܰܡܳܐ
ܠܰܫܒ݂ܰܥ ܐܶܠܳܐ
ܥܕ݂ܰܡܳܐ
ܠܫܰܒ݂ܥܺܝܢ
ܙܰܒ݂ܢܺܝܢ
ܫܒ݂ܰܥ ܫܒ݂ܰܥ܂</div>
<div type="v" n="23">ܡܶܛܽܠ
ܗܳܢܳܐ
ܐܶܬ݁ܕ݁ܰܡܝܰܬ݂
ܡܰܠܟ݁ܽܘܬ݂ܳܐ
ܕ݁ܰܫܡܰܝܳܐ
ܠܓ݂ܰܒ݂ܪܳܐ
ܡܰܠܟ݁ܳܐ
ܕ݁ܰܨܒ݂ܳܐ
ܕ݁ܢܶܣܰܒ݂
ܚܽܘܫܒ݁ܳܢܳܐ
ܡܶܢ
ܥܰܒ݂ܕ݁ܰܘܗ݈ܝ܂</div>
<div type="v" n="24">ܘܟ݂ܰܕ݂
ܫܰܪܺܝ ܠܡܶܣܰܒ݂
ܩܰܪܶܒ݂ܘ ܠܶܗ
ܚܰܕ݂ ܕ݁ܚܰܝܳܒ݂
ܪܶܒ݁ܽܘ
ܟ݁ܰܟ݁ܪܺܝܢ܂</div>
<div type="v" n="25">ܘܟ݂ܰܕ݂
ܠܰܝܬ݁ ܠܶܗ
ܠܡܶܦ݂ܪܰܥ
ܦ݁ܩܰܕ݂ ܡܳܪܶܗ
ܕ݁ܢܶܙܕ݁ܰܒ݁ܰܢ
ܗܽܘ
ܘܰܐܢ݈ܬ݁ܬ݂ܶܗ
ܘܰܒ݂ܢܰܘܗ݈ܝ
ܘܟ݂ܽܠ ܡܶܕ݁ܶܡ
ܕ݁ܺܐܝܬ݂ ܠܶܗ
ܘܢܶܦ݂ܪܽܘܥ܂</div>
<div type="v" n="26">ܘܰܢܦ݂ܰܠ
ܗܰܘ ܥܰܒ݂ܕ݁ܳܐ
ܣܓ݂ܶܕ݂ ܠܶܗ
ܘܶܐܡܰܪ ܡܳܪܝ
ܐܰܓ݁ܰܪ ܥܠܰܝ
ܪܽܘܚܳܐ ܘܟ݂ܽܠ
ܡܶܕ݁ܶܡ ܦ݁ܳܪܰܥ
ܐ݈ܢܳܐ ܠܳܟ݂܂</div>
<div type="v" n="27">ܘܶܐܬ݂ܪܰܚܰܡ
ܡܳܪܶܗ
ܕ݁ܥܰܒ݂ܕ݁ܳܐ
ܗܰܘ ܘܰܫܪܳܝܗ݈ܝ
ܘܚܰܘܒ݁ܬ݂ܶܗ
ܫܒ݂ܰܩ ܠܶܗ܂</div>
<div type="v" n="28">ܢܦ݂ܰܩ
ܕ݁ܶܝܢ
ܥܰܒ݂ܕ݁ܳܐ ܗܰܘ
ܘܶܐܫܟ݁ܰܚ
ܠܚܰܕ݂ ܡܶܢ
ܟ݁ܢܰܘܳܬ݂ܶܗ
ܕ݁ܚܰܝܳܒ݂
ܗ݈ܘܳܐ ܠܶܗ
ܕ݁ܺܝܢܳܪܶܐ
ܡܳܐܐ ܘܰܐܚܕ݁ܶܗ
ܘܚܳܢܶܩ ܗ݈ܘܳܐ
ܠܶܗ ܘܶܐܡܰܪ
ܠܶܗ ܗܰܒ݂ ܠܺܝ
ܡܶܕ݁ܶܡ
ܕ݁ܚܰܝܳܒ݂
ܐܰܢ݈ܬ݁ ܠܺܝ܂</div>
<div type="v" n="29">ܘܰܢܦ݂ܰܠ
ܗܰܘ ܟ݁ܢܳܬ݂ܶܗ
ܥܰܠ
ܪܶܓ݂ܠܰܘܗ݈ܝ
ܒ݁ܥܳܐ ܡܶܢܶܗ
ܘܶܐܡܰܪ ܠܶܗ
ܐܰܓ݁ܰܪ ܥܠܰܝ
ܪܽܘܚܳܐ
ܘܦ݂ܳܪܰܥ ܐ݈ܢܳܐ
ܠܳܟ݂܂</div>
<div type="v" n="30">ܗܽܘ ܕ݁ܶܝܢ
ܠܳܐ ܨܒ݂ܳܐ
ܐܶܠܳܐ ܐܶܙܰܠ
ܐܰܪܡܝܶܗ
ܒ݁ܶܝܬ݂
ܐܰܣܺܝܪܶܐ
ܥܕ݂ܰܡܳܐ
ܕ݁ܢܶܬ݁ܶܠ ܠܶܗ
ܡܳܐ ܕ݁ܚܰܝܳܒ݂
ܠܶܗ܂</div>
<div type="v" n="31">ܟ݁ܰܕ݂
ܚܙܰܘ ܕ݁ܶܝܢ
ܟ݁ܢܰܘܳܬ݂ܗܽܘܢ
ܡܶܕ݁ܶܡ
ܕ݁ܰܗܘܳܐ
ܟ݁ܶܪܝܰܬ݂
ܠܗܽܘܢ ܛܳܒ݂
ܘܶܐܬ݂ܰܘ
ܐܰܘܕ݁ܰܥܘ
ܠܡܳܪܗܽܘܢ ܟ݁ܽܠ
ܕ݁ܰܗܘܳܐ܂</div>
<div type="v" n="32">ܗܳܝܕ݁ܶܝܢ
ܩܪܳܝܗ݈ܝ ܡܳܪܶܗ
ܘܶܐܡܰܪ ܠܶܗ
ܥܰܒ݂ܕ݁ܳܐ
ܒ݁ܺܝܫܳܐ ܗܳܝ
ܟ݁ܽܠܳܗ
ܚܰܘܒ݁ܬ݂ܳܐ
ܫܶܒ݂ܩܶܬ݂ ܠܳܟ݂
ܕ݁ܰܒ݂ܥܰܝܬ݁
ܡܶܢܝ܂</div>
<div type="v" n="33">ܠܳܐ ܘܳܠܶܐ
ܗ݈ܘܳܐ ܠܳܟ݂
ܐܳܦ݂ ܐܰܢ݈ܬ݁
ܕ݁ܰܬ݂ܚܽܘܢ
ܠܰܟ݂ܢܳܬ݂ܳܟ݂
ܐܰܝܟ݁ܰܢܳܐ
ܕ݁ܶܐܢܳܐ
ܚܳܢܬ݁ܳܟ݂܂</div>
<div type="v" n="34">ܘܰܪܓ݂ܶܙ
ܡܳܪܶܗ
ܘܰܐܫܠܡܶܗ
ܠܰܡܢܰܓ݁ܕ݂ܳܢܶܐ
ܥܕ݂ܰܡܳܐ
ܕ݁ܢܶܦ݂ܪܽܘܥ
ܟ݁ܽܠ ܡܶܕ݁ܶܡ
ܕ݁ܚܰܝܳܒ݂
ܠܶܗ܂</div>
<div type="v" n="35">ܗܳܟ݂ܰܢܳܐ
ܢܶܥܒ݁ܶܕ݂
ܠܟ݂ܽܘܢ ܐܳܒ݂ܝ
ܕ݁ܒ݂ܰܫܡܰܝܳܐ
ܐܶܠܳܐ
ܬ݁ܶܫܒ݁ܩܽܘܢ
ܐ݈ܢܳܫ
ܠܰܐܚܽܘܗ݈ܝ ܡܶܢ
ܠܶܒ݁ܟ݂ܽܘܢ
ܣܰܟ݂ܠܽܘܬ݂ܶܗ܂</div>
</div>
<div type="ch" n="19">
<div type="title" n="title"> ܀ ܡܬܝ ܝܛܛ </div>
<div type="v" n="1">ܘܰܗܘܳܐ
ܕ݁ܟ݂ܰܕ݂ ܫܰܠܶܡ
ܝܶܫܽܘܥ ܡܶܠܶܐ
ܗܳܠܶܝܢ ܫܩܰܠ
ܡܶܢ ܓ݁ܠܺܝܠܳܐ
ܘܶܐܬ݂ܳܐ
ܠܰܬ݂ܚܽܘܡܳܐ
ܕ݁ܺܝܗܽܘܕ݂
ܠܥܶܒ݂ܪܳܐ
ܕ݁ܝܽܘܪܕ݁ܢܳܢ܂</div>
<div type="v" n="2">ܘܶܐܬ݂ܰܘ
ܒ݁ܳܬ݂ܪܶܗ
ܟ݁ܶܢܫܶܐ
ܣܰܓ݁ܺܝܶܐܐ
ܘܰܐܣܺܝ ܐܶܢܽܘܢ
ܬ݁ܰܡܳܢ܂</div>
<div type="v" n="3">ܘܰܩܪܶܒ݂ܘ
ܠܘܳܬ݂ܶܗ
ܦ݁ܪܺܝܫܶܐ
ܘܰܡܢܰܣܶܝܢ
ܗ݈ܘܰܘ ܠܶܗ
ܘܳܐܡܪܺܝܢ ܐܶܢ
ܫܰܠܺܝܛ ܠܐ݈ܢܳܫ
ܕ݁ܢܶܫܪܶܐ
ܐܰܢ݈ܬ݁ܬ݂ܶܗ
ܒ݁ܟ݂ܽܠ
ܥܶܠܳܐ܂</div>
<div type="v" n="4">ܗܽܘ ܕ݁ܶܝܢ
ܥܢܳܐ ܘܶܐܡܰܪ
ܠܗܽܘܢ ܠܳܐ
ܩܪܰܝܬ݁ܽܘܢ
ܕ݁ܗܰܘ
ܕ݁ܰܥܒ݂ܰܕ݂ ܡܶܢ
ܒ݁ܪܺܫܺܝܬ݂
ܕ݁ܶܟ݂ܪܳܐ
ܘܢܶܩܒ݁ܬ݂ܳܐ
ܥܒ݂ܰܕ݂
ܐܶܢܽܘܢ܂</div>
<div type="v" n="5">ܘܶܐܡܰܪ
ܡܶܛܽܠ ܗܳܢܳܐ
ܢܶܫܒ݁ܽܘܩ
ܓ݁ܰܒ݂ܪܳܐ
ܠܰܐܒ݂ܽܘܗ݈ܝ
ܘܠܶܐܡܶܗ
ܘܢܶܩܰܦ݂
ܠܰܐܢ݈ܬ݁ܬ݂ܶܗ
ܘܢܶܗܘܽܘܢ
ܬ݁ܪܰܝܗܽܘܢ
ܚܰܕ݂ ܒ݁ܣܰܪ܂</div>
<div type="v" n="6">ܡܳܕ݂ܶܝܢ
ܠܳܐ ܗܘܰܘ
ܬ݁ܪܶܝܢ ܐܶܠܳܐ
ܚܰܕ݂ ܦ݁ܓ݂ܰܪ
ܡܶܕ݁ܶܡ
ܗܳܟ݂ܺܝܠ
ܕ݁ܰܐܠܳܗܳܐ
ܙܰܘܶܓ݂
ܒ݁ܰܪܢܳܫܳܐ ܠܳܐ
ܢܦ݂ܰܪܶܫ܂</div>
<div type="v" n="7">ܐܳܡܪܺܝܢ
ܠܶܗ ܠܡܳܢܳܐ
ܗܳܟ݂ܺܝܠ
ܡܽܘܫܶܐ
ܦ݁ܰܩܶܕ݂
ܕ݁ܢܶܬ݁ܶܠ
ܟ݁ܬ݂ܳܒ݂ܳܐ
ܕ݁ܫܽܘܒ݂ܩܳܢܳܐ
ܘܢܶܫܪܺܝܗ܂</div>
<div type="v" n="8">ܐܳܡܰܪ
ܠܗܽܘܢ ܡܽܘܫܶܐ
ܠܽܘܩܒ݂ܰܠ
ܩܰܫܝܽܘܬ݂
ܠܶܒ݁ܟ݂ܽܘܢ
ܐܰܦ݁ܶܣ ܠܟ݂ܽܘܢ
ܕ݁ܬ݂ܶܫܪܽܘܢ
ܢܶܫܰܝܟ݁ܽܘܢ
ܡܶܢ ܒ݁ܪܺܫܺܝܬ݂
ܕ݁ܶܝܢ ܠܳܐ
ܗܘܳܐ
ܗܳܟ݂ܰܢܳܐ܂</div>
<div type="v" n="9">ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܶܝܢ ܕ݁ܡܰܢ
ܕ݁ܫܳܒ݂ܶܩ
ܐܰܢ݈ܬ݁ܬ݂ܶܗ
ܕ݁ܠܳܐ ܓ݁ܰܘܪܳܐ
ܘܢܳܣܶܒ݂
ܐ݈ܚܪܺܬ݂ܳܐ
ܓ݁ܳܐܰܪ ܘܡܰܢ
ܕ݁ܢܳܣܶܒ݂
ܫܒ݂ܺܝܩܬ݁ܳܐ
ܓ݁ܳܐܰܪ܂</div>
<div type="v" n="10">ܐܳܡܪܺܝܢ
ܠܶܗ
ܬ݁ܰܠܡܺܝܕ݂ܰܘܗ݈ܝ
ܐܶܢ ܗܳܟ݂ܰܢܳܐ
ܐܺܝܬ݂
ܥܶܕ݂ܠܳܝܳܐ
ܒ݁ܰܝܢܰܝ
ܓ݁ܰܒ݂ܪܳܐ
ܠܰܐܢ݈ܬ݁ܬ݂ܳܐ
ܠܳܐ ܦ݁ܰܩܳܚ
ܠܡܶܣܰܒ݂
ܐܰܢ݈ܬ݁ܬ݂ܳܐ܂</div>
<div type="v" n="11">ܗܽܘ ܕ݁ܶܝܢ
ܐܶܡܰܪ ܠܗܽܘܢ
ܠܳܐ ܟ݁ܽܠܢܳܫ
ܣܳܦ݂ܶܩ ܠܳܗ
ܠܡܶܠܬ݂ܳܐ
ܗܳܕ݂ܶܐ ܐܶܠܳܐ
ܡܰܢ ܕ݁ܺܝܗܺܝܒ݂
ܠܶܗ܂</div>
<div type="v" n="12">ܐܺܝܬ݂
ܓ݁ܶܝܪ
ܡܗܰܝܡܢܶܐ
ܕ݁ܡܶܢ ܟ݁ܰܪܣܳܐ
ܕ݁ܶܐܡܗܽܘܢ
ܐܶܬ݂ܺܝܠܶܕ݂ܘ
ܗܳܟ݂ܰܢܳܐ
ܘܺܐܝܬ݂
ܡܗܰܝܡܢܶܐ
ܕ݁ܡܶܢ
ܒ݁ܢܰܝܢܳܫܳܐ
ܗܘܰܘ ܡܗܰܝܡܢܶܐ
ܘܺܐܝܬ݂
ܡܗܰܝܡܢܶܐ
ܕ݁ܗܶܢܽܘܢ
ܥܒ݂ܰܕ݂ܘ
ܢܰܦ݂ܫܗܽܘܢ
ܡܗܰܝܡܢܶܐ
ܡܶܛܽܠ
ܡܰܠܟ݁ܽܘܬ݂ܳܐ
ܕ݁ܰܫܡܰܝܳܐ ܡܰܢ
ܕ݁ܡܶܫܟ݁ܰܚ
ܕ݁ܢܶܣܦ݁ܰܩ
ܢܶܣܦ݁ܰܩ܂</div>
<div type="v" n="13">ܗܳܝܕ݁ܶܝܢ
ܩܰܪܶܒ݂ܘ ܠܶܗ
ܛܠܳܝܶܐ
ܕ݁ܰܢܣܺܝܡ
ܐܺܝܕ݂ܶܗ
ܥܠܰܝܗܽܘܢ
ܘܰܢܨܰܠܶܐ
ܘܰܟ݂ܰܐܘ
ܒ݁ܗܽܘܢ
ܬ݁ܰܠܡܺܝܕ݂ܰܘܗ݈ܝ܂</div>
<div type="v" n="14">ܗܽܘ ܕ݁ܶܝܢ
ܝܶܫܽܘܥ ܐܶܡܰܪ
ܠܗܽܘܢ ܫܒ݂ܽܘܩܘ
ܛܠܳܝܶܐ
ܐܳܬ݂ܶܝܢ
ܠܘܳܬ݂ܝ ܘܠܳܐ
ܬ݁ܶܟ݂ܠܽܘܢ
ܐܶܢܽܘܢ
ܕ݁ܕ݂ܰܐܝܠܶܝܢ
ܓ݁ܶܝܪ ܕ݁ܰܐܝܟ݂
ܗܳܠܶܝܢ ܐܶܢܽܘܢ
ܐܺܝܬ݂ܶܝܗ
ܡܰܠܟ݁ܽܘܬ݂ܳܐ
ܕ݁ܰܫܡܰܝܳܐ܂</div>
<div type="v" n="15">ܘܣܳܡ
ܐܺܝܕ݂ܶܗ
ܥܠܰܝܗܽܘܢ
ܘܶܐܙܰܠ ܡܶܢ
ܬ݁ܰܡܳܢ܂</div>
<div type="v" n="16">ܘܶܐܬ݂ܳܐ
ܚܰܕ݂ ܩܪܶܒ݂
ܘܶܐܡܰܪ ܠܶܗ
ܡܰܠܦ݂ܳܢܳܐ
ܛܳܒ݂ܳܐ ܡܳܢܳܐ
ܕ݁ܛܳܒ݂
ܐܶܥܒ݁ܶܕ݂
ܕ݁ܢܶܗܘܽܘܢ ܠܺܝ
ܚܰܝܶܐ
ܕ݁ܰܠܥܳܠܰܡ܂</div>
<div type="v" n="17">ܗܽܘ ܕ݁ܶܝܢ
ܐܶܡܰܪ ܠܶܗ
ܡܳܢܳܐ ܩܳܪܶܐ
ܐܰܢ݈ܬ݁ ܠܺܝ
ܛܳܒ݂ܳܐ ܠܰܝܬ݁
ܛܳܒ݂ܳܐ ܐܶܠܳܐ
ܐܶܢ ܚܰܕ݂
ܐܰܠܳܗܳܐ ܐܶܢ
ܕ݁ܶܝܢ ܨܳܒ݂ܶܐ
ܐܰܢ݈ܬ݁
ܕ݁ܬ݂ܶܥܽܘܠ
ܠܚܰܝܶܐ ܛܰܪ
ܦ݁ܽܘܩܕ݁ܳܢܶܐ܂</div>
<div type="v" n="18">ܐܳܡܰܪ ܠܶܗ
ܐܰܝܠܶܝܢ ܗܽܘ
ܕ݁ܶܝܢ ܝܶܫܽܘܥ
ܐܶܡܰܪ ܠܶܗ
ܕ݁ܠܳܐ
ܬ݁ܶܩܛܽܘܠ ܘܠܳܐ
ܬ݁ܓ݂ܽܘܪ ܘܠܳܐ
ܬ݁ܶܓ݂ܢܽܘܒ݂
ܘܠܳܐ ܬ݁ܶܣܗܰܕ݂
ܣܳܗܕ݁ܽܘܬ݂
ܫܽܘܩܪܳܐ܂</div>
<div type="v" n="19">ܘܝܰܩܰܪ
ܠܰܐܒ݂ܽܘܟ݂
ܘܠܶܐܡܳܟ݂
ܘܬ݂ܰܚܶܒ݂
ܠܩܰܪܺܝܒ݂ܳܟ݂
ܐܰܝܟ݂
ܢܰܦ݂ܫܳܟ݂܂</div>
<div type="v" n="20">ܐܳܡܰܪ ܠܶܗ
ܗܰܘ ܥܠܰܝܡܳܐ
ܗܳܠܶܝܢ
ܟ݁ܽܠܗܶܝܢ
ܢܶܛܪܶܬ݂
ܐܶܢܶܝܢ ܡܶܢ
ܛܰܠܝܽܘܬ݂ܝ
ܡܳܢܳܐ ܚܣܺܝܪ
ܐ݈ܢܳܐ܂</div>
<div type="v" n="21">ܐܳܡܰܪ ܠܶܗ
ܝܶܫܽܘܥ ܐܶܢ
ܨܳܒ݂ܶܐ ܐܰܢ݈ܬ݁
ܓ݁ܡܺܝܪܳܐ
ܠܡܶܗܘܳܐ ܙܶܠ
ܙܰܒ݁ܶܢ
ܩܶܢܝܳܢܳܟ݂
ܘܗܰܒ݂
ܠܡܶܣܟ݁ܺܢܶܐ
ܘܬ݂ܶܗܘܶܐ ܠܳܟ݂
ܣܺܝܡܬ݂ܳܐ
ܒ݁ܰܫܡܰܝܳܐ
ܘܬ݂ܳܐ
ܒ݁ܳܬ݂ܰܪܝ܂</div>
<div type="v" n="22">ܫܡܰܥ
ܕ݁ܶܝܢ ܗܰܘ
ܥܠܰܝܡܳܐ
ܡܶܠܬ݂ܳܐ
ܗܳܕ݂ܶܐ ܘܶܐܙܰܠ
ܟ݁ܰܕ݂ ܟ݁ܰܪܝܳܐ
ܠܶܗ ܐܺܝܬ݂
ܗ݈ܘܳܐ ܠܶܗ
ܓ݁ܶܝܪ
ܩܶܢܝܳܢܳܐ
ܣܰܓ݁ܺܝܳܐܐ܂</div>
<div type="v" n="23">ܝܶܫܽܘܥ
ܕ݁ܶܝܢ ܐܶܡܰܪ
ܠܬ݂ܰܠܡܺܝܕ݂ܰܘܗ݈ܝ
ܐܰܡܺܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܥܰܛܠܳܐ ܗ݈ܝ
ܠܥܰܬ݁ܺܝܪܳܐ
ܕ݁ܢܶܥܽܘܠ
ܠܡܰܠܟ݁ܽܘܬ݂
ܫܡܰܝܳܐ܂</div>
<div type="v" n="24">ܬ݁ܽܘܒ݂
ܕ݁ܶܝܢ
ܐܳܡܰܪܢܳܐ
ܠܟ݂ܽܘܢ
ܕ݁ܰܕ݂ܠܺܝܠ
ܗ݈ܽܘ ܠܓ݂ܰܡܠܳܐ
ܠܡܶܥܰܠ
ܒ݁ܰܚܪܽܘܪܳܐ
ܕ݁ܰܡܚܰܛܳܐ ܐܰܘ
ܥܰܬ݁ܺܝܪܳܐ
ܕ݁ܢܶܥܽܘܠ
ܠܡܰܠܟ݁ܽܘܬ݂ܳܐ
ܕ݁ܰܐܠܳܗܳܐ܂</div>
<div type="v" n="25">ܬ݁ܰܠܡܺܝܕ݂ܶܐ
ܕ݁ܶܝܢ ܟ݁ܰܕ݂
ܫܡܰܥܘ
ܬ݁ܰܗܺܝܪܺܝܢ
ܗ݈ܘܰܘ ܛܳܒ݂
ܘܳܐܡܪܺܝܢ
ܡܰܢܽܘ ܟ݁ܰܝ
ܡܶܫܟ݁ܰܚ
ܕ݁ܢܺܚܶܐ܂</div>
<div type="v" n="26">ܚܳܪ
ܒ݁ܗܽܘܢ ܝܶܫܽܘܥ
ܘܶܐܡܰܪ ܠܗܽܘܢ
ܠܘܳܬ݂
ܒ݁ܢܰܝܢܳܫܳܐ
ܗܳܕ݂ܶܐ ܠܳܐ
ܡܶܫܟ݁ܚܳܐ
ܠܘܳܬ݂ ܐܰܠܳܗܳܐ
ܕ݁ܶܝܢ
ܟ݁ܽܠܡܶܕ݁ܶܡ
ܡܶܫܟ݁ܚܳܐ܂</div>
<div type="v" n="27">ܗܳܝܕ݁ܶܝܢ
ܥܢܳܐ ܟ݁ܺܐܦ݂ܳܐ
ܘܶܐܡܰܪ ܠܶܗ
ܗܳܐ ܐܶܢܰܚܢܰܢ
ܫܒ݂ܰܩܢ
ܟ݁ܽܠܡܶܕ݁ܶܡ
ܘܶܐܬ݂ܰܝܢ
ܒ݁ܳܬ݂ܪܳܟ݂
ܡܳܢܳܐ ܟ݁ܰܝ
ܢܶܗܘܶܐ ܠܰܢ܂</div>
<div type="v" n="28">ܐܳܡܰܪ
ܠܗܽܘܢ ܝܶܫܽܘܥ
ܐܰܡܺܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܰܐܢ݈ܬ݁ܽܘܢ
ܕ݁ܶܐܬ݂ܰܝܬ݁ܽܘܢ
ܒ݁ܳܬ݂ܰܪܝ
ܒ݁ܥܳܠܡܳܐ
ܚܰܕ݂݈ܬ݂ܳܐ ܡܳܐ
ܕ݁ܝܳܬ݂ܶܒ݂
ܒ݁ܪܶܗ
ܕ݁ܐ݈ܢܳܫܳܐ ܥܰܠ
ܬ݁ܪܳܢܳܘܣ
ܕ݁ܫܽܘܒ݂ܚܶܗ
ܬ݁ܶܬ݁ܒ݂ܽܘܢ
ܐܳܦ݂
ܐܰܢ݈ܬ݁ܽܘܢ ܥܰܠ
ܬ݁ܪܶܥܣܰܪ
ܟ݁ܽܘܪܣܰܘܳܢ
ܘܰܬ݁ܕ݂ܽܘܢܽܘܢ
ܬ݁ܪܶܥܣܰܪ
ܫܰܒ݂ܛܶܐ
ܕ݁ܺܐܝܣܪܳܐܝܶܠ܂</div>
<div type="v" n="29">ܘܟ݂ܽܠܢܳܫ
ܕ݁ܫܳܒ݂ܶܩ
ܒ݁ܳܬ݁ܶܐ ܐܰܘ
ܐܰܚܶܐ ܐܰܘ
ܐܰܚܘܳܬ݂ܳܐ ܐܰܘ
ܐܰܒ݂ܳܐ ܐܰܘ
ܐܶܡܳܐ ܐܰܘ
ܐܰܢ݈ܬ݁ܬ݂ܳܐ
ܐܰܘ ܒ݁ܢܰܝܳܐ
ܐܰܘ ܩܽܘܪܝܳܐ
ܡܶܛܽܠ ܫܶܡܝ
ܚܰܕ݂ ܒ݁ܰܡܳܐܐ
ܢܩܰܒ݁ܶܠ
ܘܚܰܝܶܐ
ܕ݁ܰܠܥܳܠܰܡ
ܢܺܐܪܰܬ݂܂</div>
<div type="v" n="30">ܣܰܓ݁ܺܝܶܐܐ
ܕ݁ܶܝܢ
ܩܰܕ݂ܡܳܝܶܐ
ܕ݁ܢܶܗܘܽܘܢ
ܐ݈ܚܪܳܝܶܐ
ܘܰܐ݈ܚܪܳܝܶܐ
ܩܰܕ݂ܡܳܝܶܐ܂</div>
</div>
<div type="ch" n="20">
<div type="title" n="title"> ܀ ܡܬܝ ܟܟ </div>
<div type="v" n="1">ܕ݁ܳܡܝܳܐ
ܓ݁ܶܝܪ
ܡܰܠܟ݁ܽܘܬ݂ܳܐ
ܕ݁ܰܫܡܰܝܳܐ
ܠܓ݂ܰܒ݂ܪܳܐ
ܡܳܪܶܐ
ܒ݁ܰܝܬ݁ܳܐ
ܕ݁ܰܢܦ݂ܰܩ
ܒ݁ܨܰܦ݂ܪܳܐ
ܕ݁ܢܶܐܓ݂ܽܘܪ
ܦ݁ܳܥܠܶܐ
ܠܟ݂ܰܪܡܶܗ܂</div>
<div type="v" n="2">ܩܰܨ ܕ݁ܶܝܢ
ܥܰܡ ܦ݁ܳܥܠܶܐ
ܡܶܢ ܕ݁ܺܝܢܳܪܳܐ
ܒ݁ܝܰܘܡܳܐ
ܘܫܰܕ݁ܰܪ
ܐܶܢܽܘܢ
ܠܟ݂ܰܪܡܶܗ܂</div>
<div type="v" n="3">ܘܰܢܦ݂ܰܩ
ܒ݁ܰܬ݂ܠܳܬ݂
ܫܳܥܺܝܢ ܘܰܚܙܳܐ
ܐ݈ܚܪܳܢܶܐ
ܕ݁ܩܳܝܡܺܝܢ
ܒ݁ܫܽܘܩܳܐ
ܘܒ݂ܰܛܺܝܠܺܝܢ܂</div>
<div type="v" n="4">ܘܶܐܡܰܪ
ܠܗܽܘܢ ܙܶܠܘ
ܐܳܦ݂
ܐܰܢ݈ܬ݁ܽܘܢ
ܠܟ݂ܰܪܡܳܐ
ܘܡܶܕ݁ܶܡ
ܕ݁ܘܳܠܶܐ
ܝܳܗܶܒ݂ ܐ݈ܢܳܐ
ܠܟ݂ܽܘܢ܂</div>
<div type="v" n="5">ܗܶܢܽܘܢ
ܕ݁ܶܝܢ ܐܶܙܰܠܘ
ܘܰܢܦ݂ܰܩ
ܬ݁ܽܘܒ݂ ܒ݁ܫܶܬ݂
ܘܒ݂ܰܬ݂ܫܰܥ
ܫܳܥܺܝܢ
ܘܰܥܒ݂ܰܕ݂
ܗܳܟ݂ܘܳܬ݂܂</div>
<div type="v" n="6">ܘܠܰܐܦ݁ܰܝ
ܚܕ݂ܰܥܶܣܪܶܐ
ܫܳܥܺܝܢ ܢܦ݂ܰܩ
ܘܶܐܫܟ݁ܰܚ
ܐ݈ܚܪܳܢܶܐ
ܕ݁ܩܳܝܡܺܝܢ
ܘܒ݂ܰܛܺܝܠܺܝܢ
ܘܶܐܡܰܪ ܠܗܽܘܢ
ܡܳܢܳܐ ܩܳܝܡܺܝܢ
ܐܢ݈ܬ݁ܽܘܢ
ܝܰܘܡܳܐ ܟ݁ܽܠܶܗ
ܘܒ݂ܰܛܳܠܺܝܢ܂</div>
<div type="v" n="7">ܐܳܡܪܺܝܢ
ܠܶܗ ܕ݁ܠܳܐ
ܐ݈ܢܳܫ ܐܰܓ݂ܪܳܢ
ܐܳܡܰܪ ܠܗܽܘܢ
ܙܶܠܘ ܐܳܦ݂
ܐܰܢ݈ܬ݁ܽܘܢ
ܠܟ݂ܰܪܡܳܐ
ܘܡܶܕ݁ܶܡ
ܕ݁ܘܳܠܶܐ
ܢܳܣܒ݁ܺܝܢ
ܐܢ݈ܬ݁ܽܘܢ܂</div>
<div type="v" n="8">ܟ݁ܰܕ݂ ܗܘܳܐ
ܕ݁ܶܝܢ ܪܰܡܫܳܐ
ܐܶܡܰܪ ܡܳܪܶܐ
ܟ݁ܰܪܡܳܐ
ܠܪܰܒ݁ܰܝܬ݁ܶܗ
ܩܪܺܝ ܦ݁ܳܥܠܶܐ
ܘܗܰܒ݂ ܠܗܽܘܢ
ܐܰܓ݂ܪܗܽܘܢ
ܘܫܰܪܳܐ ܡܶܢ
ܐ݈ܚܪܳܝܶܐ
ܘܰܥܕ݂ܰܡܳܐ
ܠܩܰܕ݂ܡܳܝܶܐ܂</div>
<div type="v" n="9">ܘܶܐܬ݂ܰܘ
ܗܳܢܽܘܢ
ܕ݁ܰܚܕ݂ܰܥܶܣܪܶܐ
ܫܳܥܺܝܢ ܢܣܰܒ݂ܘ
ܕ݁ܺܝܢܳܪ
ܕ݁ܺܝܢܳܪ܂</div>
<div type="v" n="10">ܘܟ݂ܰܕ݂
ܐܶܬ݂ܰܘ
ܩܰܕ݂ܡܳܝܶܐ
ܣܒ݂ܰܪܘ
ܕ݁ܝܰܬ݁ܺܝܪ
ܫܳܩܠܺܝܢ
ܘܰܫܩܰܠܘ
ܕ݁ܺܝܢܳܪ
ܕ݁ܺܝܢܳܪ ܐܳܦ݂
ܗܶܢܽܘܢ܂</div>
<div type="v" n="11">ܘܟ݂ܰܕ݂
ܫܩܰܠܘ ܪܰܛܶܢܘ
ܥܰܠ ܡܳܪܶܐ
ܒ݁ܰܝܬ݁ܳܐ܂</div>
<div type="v" n="12">ܘܳܐܡܪܺܝܢ
ܗܳܠܶܝܢ
ܐ݈ܚܪܳܝܶܐ
ܚܕ݂ܳܐ ܫܳܥܳܐ
ܥܒ݂ܰܕ݂ܘ
ܘܰܐܫܘܺܝܬ݂
ܐܶܢܽܘܢ ܥܰܡܰܢ
ܕ݁ܰܫܩܰܠܢ
ܝܽܘܩܪܶܗ
ܕ݁ܝܰܘܡܳܐ
ܘܚܽܘܡܶܗ܂</div>
<div type="v" n="13">ܗܽܘ ܕ݁ܶܝܢ
ܥܢܳܐ ܘܶܐܡܰܪ
ܠܚܰܕ݂ ܡܶܢܗܽܘܢ
ܚܰܒ݂ܪܝ ܠܳܐ
ܡܰܥܘܶܠ ܐ݈ܢܳܐ
ܒ݁ܳܟ݂ ܠܳܐ
ܗ݈ܘܳܐ
ܒ݁ܕ݂ܺܝܢܳܪ
ܩܰܨܬ݁ ܥܰܡܝ܂</div>
<div type="v" n="14">ܣܰܒ݂
ܕ݁ܺܝܠܳܟ݂ ܘܙܶܠ
ܨܳܒ݂ܶܐ ܐ݈ܢܳܐ
ܕ݁ܶܝܢ
ܕ݁ܰܠܗܳܢܳܐ
ܐ݈ܚܪܳܝܳܐ
ܐܶܬ݁ܶܠ ܐܰܝܟ݂
ܕ݁ܠܳܟ݂܂</div>
<div type="v" n="15">ܐܰܘ ܠܳܐ
ܫܰܠܺܝܛ ܠܺܝ
ܕ݁ܡܶܕ݁ܶܡ
ܕ݁ܨܳܒ݂ܶܐ
ܐ݈ܢܳܐ
ܐܶܥܒ݁ܶܕ݂
ܒ݁ܕ݂ܺܝܠܝ ܐܰܘ
ܥܰܝܢܳܟ݂
ܒ݁ܺܝܫܳܐ
ܕ݁ܶܐܢܳܐ ܛܳܒ݂
ܐ݈ܢܳܐ܂</div>
<div type="v" n="16">ܗܳܟ݂ܰܢܳܐ
ܢܶܗܘܽܘܢ
ܐ݈ܚܪܳܝܶܐ
ܩܰܕ݂ܡܳܝܶܐ
ܘܩܰܕ݂ܡܳܝܶܐ
ܐ݈ܚܪܳܝܶܐ
ܣܰܓ݁ܺܝܐܝܺܢ
ܐܶܢܽܘܢ ܓ݁ܶܝܪ
ܩܪܰܝܳܐ
ܘܰܙܥܽܘܪܺܝܢ
ܓ݁ܒ݂ܰܝܳܐ܂</div>
<div type="v" n="17">ܥܬ݂ܺܝܕ݂
ܗܘܳܐ ܕ݁ܶܝܢ
ܝܶܫܽܘܥ
ܕ݁ܢܶܣܰܩ
ܠܽܐܘܪܺܫܠܶܡ
ܘܰܕ݂ܒ݂ܰܪ
ܠܰܬ݂ܪܶܥܣܰܪ
ܬ݁ܰܠܡܺܝܕ݂ܰܘܗ݈ܝ
ܒ݁ܰܝܢܰܘܗ݈ܝ
ܘܰܠܗܽܘܢ
ܒ݁ܽܐܘܪܚܳܐ
ܘܶܐܡܰܪ
ܠܗܽܘܢ܂</div>
<div type="v" n="18">ܗܳܐ
ܣܳܠܩܺܝܢ ܚ݈ܢܰܢ
ܠܽܐܘܪܺܫܠܶܡ
ܘܰܒ݂ܪܶܗ
ܕ݁ܐ݈ܢܳܫܳܐ
ܡܶܫܬ݁ܠܶܡ
ܠܪܰܒ݁ܰܝ
ܟ݁ܳܗܢܶܐ
ܘܰܠܣܳܦ݂ܪܶܐ
ܘܰܢܚܰܝܒ݂ܽܘܢܳܝܗ݈ܝ
ܠܡܰܘܬ݁ܳܐ܂</div>
<div type="v" n="19">ܘܢܰܫܠܡܽܘܢܳܝܗ݈ܝ
ܠܥܰܡ݈ܡܶܐ
ܘܰܢܒ݂ܰܙܚܽܘܢ
ܒ݁ܶܗ
ܘܰܢܢܰܓ݁ܕ݂ܽܘܢܳܝܗ݈ܝ
ܘܢܶܙܩܦ݂ܽܘܢܳܝܗ݈ܝ
ܘܰܠܝܰܘܡܳܐ
ܕ݁ܰܬ݂ܠܳܬ݂ܳܐ
ܢܩܽܘܡ܂</div>
<div type="v" n="20">ܗܳܝܕ݁ܶܝܢ
ܩܶܪܒ݁ܰܬ݂ ܠܶܗ
ܐܶܡܗܽܘܢ
ܕ݁ܰܒ݂ܢܰܝ
ܙܰܒ݂ܕ݂ܰܝ ܗܺܝ
ܘܰܒ݂ܢܶܝܗ
ܘܣܶܓ݂ܕ݁ܰܬ݂
ܠܶܗ ܘܫܳܐܠܳܐ
ܗ݈ܘܳܬ݂ ܠܶܗ
ܡܶܕ݁ܶܡ܂</div>
<div type="v" n="21">ܗܽܘ ܕ݁ܶܝܢ
ܐܶܡܰܪ ܠܳܗ
ܡܳܢܳܐ ܨܳܒ݂ܝܳܐ
ܐܰܢ݈ܬ݁ܝ
ܐܳܡܪܳܐ ܠܶܗ
ܐܶܡܰܪ
ܕ݁ܢܶܬ݁ܒ݂ܽܘܢ
ܗܳܠܶܝܢ ܬ݁ܪܶܝܢ
ܒ݁ܢܰܝ ܚܰܕ݂
ܡܶܢ ܝܰܡܺܝܢܳܟ݂
ܘܚܰܕ݂ ܡܶܢ
ܣܶܡܳܠܳܟ݂
ܒ݁ܡܰܠܟ݁ܽܘܬ݂ܳܟ݂܂</div>
<div type="v" n="22">ܥܢܳܐ
ܝܶܫܽܘܥ ܘܶܐܡܰܪ
ܠܳܐ ܝܳܕ݂ܥܺܝܢ
ܐܢ݈ܬ݁ܽܘܢ
ܡܳܢܳܐ ܫܳܐܠܺܝܢ
ܐܢ݈ܬ݁ܽܘܢ
ܡܶܫܟ݁ܚܺܝܢ
ܐܢ݈ܬ݁ܽܘܢ
ܠܡܶܫܬ݁ܳܐ
ܟ݁ܳܣܳܐ
ܕ݁ܶܐܢܳܐ
ܥܬ݂ܺܝܕ݂
ܠܡܶܫܬ݁ܳܐ ܐܰܘ
ܡܰܥܡܽܘܕ݂ܺܝܬ݂ܳܐ
ܕ݁ܶܐܢܳܐ
ܥܳܡܶܕ݂ ܐ݈ܢܳܐ
ܬ݁ܶܥܡܕ݂ܽܘܢ
ܐܳܡܪܺܝܢ ܠܶܗ
ܡܶܫܟ݁ܚܺܝܢ
ܚ݈ܢܰܢ܂</div>
<div type="v" n="23">ܐܳܡܰܪ
ܠܗܽܘܢ ܟ݁ܳܣܝ
ܬ݁ܶܫܬ݁ܽܘܢ
ܘܡܰܥܡܽܘܕ݂ܺܝܬ݂ܳܐ
ܕ݁ܶܐܢܳܐ
ܥܳܡܶܕ݂ ܐ݈ܢܳܐ
ܬ݁ܶܥܡܕ݂ܽܘܢ
ܕ݁ܬ݂ܶܬ݁ܒ݂ܽܘܢ
ܕ݁ܶܝܢ ܡܶܢ
ܝܰܡܺܝܢܝ ܘܡܶܢ
ܣܶܡܳܠܝ ܠܳܐ
ܗ݈ܘܳܬ݂ ܕ݁ܺܝܠܝ
ܕ݁ܶܐܬ݁ܶܠ
ܐܶܠܳܐ
ܠܰܐܝܠܶܝܢ
ܕ݁ܶܐܬ݁ܛܰܝܒ݂ܰܬ݂
ܡܶܢ ܐܳܒ݂ܝ܂</div>
<div type="v" n="24">ܟ݁ܰܕ݂
ܕ݁ܶܝܢ ܫܡܰܥܘ
ܥܶܣܪܳܐ ܪܓ݂ܶܙܘ
ܥܰܠ ܗܳܢܽܘܢ
ܬ݁ܪܶܝܢ
ܐܰܚܺܝܢ܂</div>
<div type="v" n="25">ܘܰܩܪܳܐ
ܐܶܢܽܘܢ ܝܶܫܽܘܥ
ܘܶܐܡܰܪ ܠܗܽܘܢ
ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܪܺܫܰܝܗܽܘܢ
ܕ݁ܥܰܡ݈ܡܶܐ
ܡܳܪܰܝܗܽܘܢ
ܐܶܢܽܘܢ
ܘܪܰܘܪܒ݂ܳܢܰܝܗܽܘܢ
ܫܰܠܺܝܛܺܝܢ
ܥܠܰܝܗܽܘܢ܂</div>
<div type="v" n="26">ܠܳܐ
ܗܳܟ݂ܰܢܳܐ
ܢܶܗܘܶܐ
ܒ݁ܰܝܢܳܬ݂ܟ݂ܽܘܢ
ܐܶܠܳܐ ܡܰܢ
ܕ݁ܨܳܒ݂ܶܐ
ܒ݁ܟ݂ܽܘܢ
ܕ݁ܢܶܗܘܶܐ
ܪܰܒ݁ܳܐ ܢܶܗܘܶܐ
ܠܟ݂ܽܘܢ
ܡܫܰܡܫܳܢܳܐ܂</div>
<div type="v" n="27">ܘܡܰܢ
ܕ݁ܨܳܒ݂ܶܐ
ܒ݁ܟ݂ܽܘܢ
ܕ݁ܢܶܗܘܶܐ
ܩܰܕ݂ܡܳܝܳܐ
ܢܶܗܘܶܐ ܠܟ݂ܽܘܢ
ܥܰܒ݂ܕ݁ܳܐ܂</div>
<div type="v" n="28">ܐܰܝܟ݁ܰܢܳܐ
ܕ݁ܰܒ݂ܪܶܗ
ܕ݁ܐ݈ܢܳܫܳܐ ܠܳܐ
ܐܶܬ݂ܳܐ
ܕ݁ܢܶܫܬ݁ܰܡܰܫ
ܐܶܠܳܐ
ܕ݁ܰܢܫܰܡܶܫ
ܘܰܕ݂ܢܶܬ݁ܶܠ
ܢܰܦ݂ܫܶܗ
ܦ݁ܽܘܪܩܳܢܳܐ
ܚܠܳܦ݂
ܣܰܓ݁ܺܝܶܐܐ܂</div>
<div type="v" n="29">ܘܟ݂ܰܕ݂
ܢܦ݂ܰܩ ܝܶܫܽܘܥ
ܡܶܢ ܐܺܝܪܺܝܚܽܘ
ܐܳܬ݂ܶܐ ܗ݈ܘܳܐ
ܒ݁ܳܬ݂ܪܶܗ
ܟ݁ܶܢܫܳܐ
ܣܰܓ݁ܺܝܳܐܐ܂</div>
<div type="v" n="30">ܘܗܳܐ
ܣܡܰܝܳܐ ܬ݁ܪܶܝܢ
ܝܳܬ݂ܒ݁ܺܝܢ
ܗ݈ܘܰܘ ܥܰܠ
ܝܰܕ݂ ܐܽܘܪܚܳܐ
ܘܟ݂ܰܕ݂ ܫܡܰܥܘ
ܕ݁ܝܶܫܽܘܥ
ܥܳܒ݂ܰܪ
ܝܰܗ݈ܒ݂ܘ ܩܳܠܳܐ
ܘܳܐܡܪܺܝܢ
ܐܶܬ݂ܪܰܚܰܡ
ܥܠܰܝܢ ܡܳܪܝ
ܒ݁ܪܶܗ
ܕ݁ܕ݂ܰܘܺܝܕ݂܂</div>
<div type="v" n="31">ܟ݁ܶܢܫܶܐ
ܕ݁ܶܝܢ ܟ݁ܳܐܶܝܢ
ܗ݈ܘܰܘ ܒ݁ܗܽܘܢ
ܕ݁ܢܶܫܬ݁ܩܽܘܢ
ܘܗܶܢܽܘܢ
ܝܰܬ݁ܺܝܪܳܐܝܺܬ݂
ܐܰܪܺܝܡܘ
ܩܳܠܗܽܘܢ
ܘܳܐܡܪܺܝܢ
ܡܳܪܰܢ
ܐܶܬ݂ܪܰܚܰܡ
ܥܠܰܝܢ ܒ݁ܪܶܗ
ܕ݁ܕ݂ܰܘܺܝܕ݂܂</div>
<div type="v" n="32">ܘܩܳܡ
ܝܶܫܽܘܥ ܘܰܩܪܳܐ
ܐܶܢܽܘܢ ܘܶܐܡܰܪ
ܡܳܢܳܐ ܨܳܒ݂ܶܝܢ
ܐܢ݈ܬ݁ܽܘܢ
ܕ݁ܶܐܥܒ݁ܶܕ݂
ܠܟ݂ܽܘܢ܂</div>
<div type="v" n="33">ܐܳܡܪܺܝܢ
ܠܶܗ ܡܳܪܰܢ
ܕ݁ܢܶܬ݂ܦ݁ܰܬ݁ܚܳܢ
ܥܰܝܢܰܝܢ܂</div>
<div type="v" n="34">ܘܶܐܬ݂ܪܰܚܰܡ
ܥܠܰܝܗܽܘܢ
ܝܶܫܽܘܥ
ܘܰܩܪܶܒ݂
ܠܥܰܝܢܰܝܗܽܘܢ
ܘܒ݂ܰܪ ܫܳܥܬ݂ܶܗ
ܐܶܬ݂ܦ݁ܰܬ݁ܰܚ
ܥܰܝܢܰܝܗܽܘܢ
ܘܶܐܙܰܠܘ
ܒ݁ܳܬ݂ܪܶܗ܂</div>
</div>
<div type="ch" n="21">
<div type="title" n="title"> ܀ ܡܬܝ ܟܐܐ </div>
<div type="v" n="1">ܘܟ݂ܰܕ݂
ܩܪܶܒ݂
ܠܽܐܘܪܺܫܠܶܡ
ܘܶܐܬ݂ܳܐ
ܠܒ݂ܶܝܬ݂‌ܦ݁ܳ̈̈ܓ݁ܶܐ
ܥܰܠ ܓ݁ܶܢ݈ܒ݂
ܛܽܘܪܳܐ
ܕ݁ܙܰܝܬ݁ܶܐ
ܫܰܕ݁ܰܪ ܝܶܫܽܘܥ
ܬ݁ܪܶܝܢ ܡܶܢ
ܬ݁ܰܠܡܺܝܕ݂ܰܘܗ݈ܝ܂</div>
<div type="v" n="2">ܘܶܐܡܰܪ
ܠܗܽܘܢ ܙܶܠܘ
ܠܰܩܪܺܝܬ݂ܳܐ
ܗܳܕ݂ܶܐ
ܕ݁ܰܠܩܽܘܒ݂ܰܠܟ݂ܽܘܢ
ܘܡܶܚܕ݂ܳܐ
ܡܶܫܟ݁ܚܺܝܢ
ܐܢ݈ܬ݁ܽܘܢ
ܚܡܳܪܳܐ
ܕ݁ܰܐܣܺܝܪܳܐ
ܘܥܺܝܠܳܐ ܥܰܡܳܗ
ܫܪܰܘ ܐܰܝܬ݁ܰܘ
ܠܺܝ܂</div>
<div type="v" n="3">ܘܶܐܢ ܐ݈ܢܳܫ
ܐܳܡܰܪ ܠܟ݂ܽܘܢ
ܡܶܕ݁ܶܡ ܐܶܡܰܪܘ
ܠܶܗ ܕ݁ܰܠܡܳܪܰܢ
ܡܶܬ݂ܒ݁ܥܶܝܢ
ܘܡܶܚܕ݂ܳܐ
ܡܫܰܕ݁ܰܪ ܠܗܽܘܢ
ܠܟ݂ܳܐ܂</div>
<div type="v" n="4">ܗܳܕ݂ܶܐ
ܕ݁ܶܝܢ
ܕ݁ܰܗܘܳܬ݂
ܕ݁ܢܶܬ݂ܡܰܠܶܐ
ܡܶܕ݁ܶܡ
ܕ݁ܶܐܬ݂ܶܐܡܰܪ
ܒ݁ܝܰܕ݂
ܢܒ݂ܺܝܳܐ
ܕ݁ܶܐܡܰܪ܂</div>
<div type="v" n="5">ܐܶܡܰܪܘ
ܠܒ݂ܰܪ݈ܬ݂
ܨܶܗܝܽܘܢ ܗܳܐ
ܡܰܠܟ݁ܶܟ݂ܝ
ܐܳܬ݂ܶܐ ܠܶܟ݂ܝ
ܡܰܟ݁ܺܝܟ݂
ܘܰܪܟ݂ܺܝܒ݂ ܥܰܠ
ܚܡܳܪܳܐ ܘܥܰܠ
ܥܺܝܠܳܐ ܒ݁ܰܪ
ܐܰܬ݂ܳܢܳܐ܂</div>
<div type="v" n="6">ܘܶܐܙܰܠܘ
ܬ݁ܰܠܡܺܝܕ݂ܶܐ
ܘܰܥܒ݂ܰܕ݂ܘ
ܐܰܝܟ݁ܰܢܳܐ
ܕ݁ܰܦ݂ܩܰܕ݂
ܠܗܽܘܢ
ܝܶܫܽܘܥ܂</div>
<div type="v" n="7">ܘܰܐܝܬ݁ܺܝܘ
ܠܰܚܡܳܪܳܐ
ܘܰܠܥܺܝܠܳܐ
ܘܣܳܡܘ ܥܰܠ
ܥܺܝܠܳܐ
ܢܰܚܬ݁ܰܝܗܽܘܢ
ܘܰܪܟ݂ܶܒ݂
ܥܠܰܘܗ݈ܝ
ܝܶܫܽܘܥ܂</div>
<div type="v" n="8">ܘܣܽܘܓ݂ܳܐܐ
ܕ݁ܟ݂ܶܢܫܶܐ
ܡܫܰܘܶܝܢ ܗ݈ܘܰܘ
ܡܳܐܢܰܝܗܽܘܢ
ܒ݁ܽܐܘܪܚܳܐ
ܐ݈ܚܪܳܢܶܐ
ܕ݁ܶܝܢ
ܦ݁ܳܣܩܺܝܢ
ܗ݈ܘܰܘ ܣܰܘܟ݁ܶܐ
ܡܶܢ ܐܺܝܠܳܢܶܐ
ܘܪܳܡܶܝܢ
ܒ݁ܽܐܘܪܚܳܐ܂</div>
<div type="v" n="9">ܟ݁ܶܢܫܶܐ
ܕ݁ܶܝܢ ܐܰܝܠܶܝܢ
ܕ݁ܳܐܙܺܠ݈ܝܢ
ܗ݈ܘܰܘ
ܩܕ݂ܳܡܰܘܗ݈ܝ
ܘܳܐܬ݂ܶܝܢ
ܒ݁ܳܬ݂ܪܶܗ
ܩܳܥܶܝܢ ܗ݈ܘܰܘ
ܘܳܐܡܪܺܝܢ
ܐܽܘܫܰܥܢܳܐ
ܠܰܒ݂ܪܶܗ
ܕ݁ܕ݂ܰܘܺܝܕ݂
ܒ݁ܪܺܝܟ݂ ܗ݈ܽܘ
ܕ݁ܳܐܬ݂ܶܐ
ܒ݁ܰܫܡܶܗ
ܕ݁ܡܳܪܝܳܐ
ܐܽܘܫܰܥܢܳܐ
ܒ݁ܰܡܪܰܘܡܶܐ܂</div>
<div type="v" n="10">ܘܟ݂ܰܕ݂
ܥܰܠ
ܠܽܐܘܪܺܫܠܶܡ
ܐܶܬ݁ܬ݁ܙܺܝܥܰܬ݂
ܟ݁ܽܠܳܗ
ܡܕ݂ܺܝܢ݈ܬ݁ܳܐ
ܘܳܐܡܪܺܝܢ
ܗ݈ܘܰܘ ܡܰܢܽܘ
ܗܳܢܳܐ܂</div>
<div type="v" n="11">ܟ݁ܶܢܫܶܐ
ܕ݁ܶܝܢ ܐܳܡܪܺܝܢ
ܗ݈ܘܰܘ ܗܳܢܰܘ
ܝܶܫܽܘܥ
ܢܒ݂ܺܝܳܐ ܕ݁ܡܶܢ
ܢܳܨܪܰܬ݂
ܕ݁ܰܓ݂ܠܺܝܠܳܐ܂</div>
<div type="v" n="12">ܘܥܰܠ
ܝܶܫܽܘܥ
ܠܗܰܝܟ݁ܠܳܐ
ܕ݁ܰܐܠܳܗܳܐ
ܘܰܐܦ݁ܶܩ
ܠܟ݂ܽܠܗܽܘܢ
ܕ݁ܙܳܒ݂ܢܺܝܢ
ܘܰܡܙܰܒ݁ܢܺܝܢ
ܒ݁ܗܰܝܟ݁ܠܳܐ
ܘܣܰܚܶܦ݂
ܦ݁ܳܬ݂ܽܘܪܶܐ
ܕ݁ܰܡܥܰܪܦ݂ܳܢܶܐ
ܘܟ݂ܽܘܪܣܰܘܳܬ݂ܳܐ
ܕ݁ܗܳܢܽܘܢ
ܕ݁ܰܡܙܰܒ݁ܢܺܝܢ
ܝܰܘܢܶܐ܂</div>
<div type="v" n="13">ܘܶܐܡܰܪ
ܠܗܽܘܢ
ܟ݁ܬ݂ܺܝܒ݂ ܗ݈ܽܘ
ܕ݁ܒ݂ܰܝܬ݁ܝ
ܒ݁ܶܝܬ݂
ܨܠܽܘܬ݂ܳܐ
ܢܶܬ݂ܩܪܶܐ
ܐܰܢ݈ܬ݁ܽܘܢ
ܕ݁ܶܝܢ
ܥܒ݂ܰܕ݁ܬ݁ܽܘܢܳܝܗ݈ܝ
ܡܥܰܪܬ݂ܳܐ
ܕ݁ܠܶܣܛܳܝܶܐ܂</div>
<div type="v" n="14">ܘܩܰܪܶܒ݂ܘ
ܠܶܗ
ܒ݁ܗܰܝܟ݁ܠܳܐ
ܣܡܰܝܳܐ
ܘܰܚܓ݂ܺܝܣܶܐ
ܘܰܐܣܺܝ
ܐܶܢܽܘܢ܂</div>
<div type="v" n="15">ܟ݁ܰܕ݂
ܚܙܰܘ ܕ݁ܶܝܢ
ܪܰܒ݁ܰܝ
ܟ݁ܳܗܢܶܐ
ܘܰܦ݂ܪܺܝܫܶܐ
ܬ݁ܶܕ݂ܡܪܳܬ݂ܳܐ
ܕ݁ܥܳܒ݂ܶܕ݂
ܘܰܛܠܳܝܶܐ
ܕ݁ܩܳܥܶܝܢ
ܒ݁ܗܰܝܟ݁ܠܳܐ
ܘܳܐܡܪܺܝܢ
ܐܽܘܫܰܥܢܳܐ
ܠܰܒ݂ܪܶܗ
ܕ݁ܕ݂ܰܘܺܝܕ݂
ܐܶܬ݂ܒ݁ܶܐܫ
ܠܗܽܘܢ܂</div>
<div type="v" n="16">ܘܳܐܡܪܺܝܢ
ܠܶܗ ܫܳܡܰܥ
ܐܰܢ݈ܬ݁ ܡܳܢܳܐ
ܐܳܡܪܺܝܢ
ܗܳܠܶܝܢ ܐܳܡܰܪ
ܠܗܽܘܢ ܝܶܫܽܘܥ
ܐܺܝܢ ܡܶܢ
ܡܬ݂ܽܘܡ ܠܳܐ
ܩܪܰܝܬ݁ܽܘܢ
ܕ݁ܡܶܢ ܦ݁ܽܘܡܳܐ
ܕ݁ܰܛܠܳܝܶܐ
ܘܰܕ݂ܝܰܠܽܘܕ݂ܶܐ
ܬ݁ܰܩܶܢܬ݁
ܬ݁ܶܫܒ݁ܽܘܚܬ݁ܳܐ܂</div>
<div type="v" n="17">ܘܰܫܒ݂ܰܩ
ܐܶܢܽܘܢ
ܘܰܢܦ݂ܰܩ ܠܒ݂ܰܪ
ܡܶܢ
ܡܕ݂ܺܝܢ݈ܬ݁ܳܐ
ܠܒ݂ܶܝܬ݂‌ܥܰܢܝܳܐ
ܘܒ݂ܳܬ݂
ܬ݁ܰܡܳܢ܂</div>
<div type="v" n="18">ܒ݁ܨܰܦ݂ܪܳܐ
ܕ݁ܶܝܢ ܟ݁ܰܕ݂
ܗܦ݂ܰܟ݂
ܠܰܡܕ݂ܺܝܢ݈ܬ݁ܳܐ
ܟ݁ܦ݂ܶܢ܂</div>
<div type="v" n="19">ܘܰܚܙܳܐ
ܬ݁ܺܬ݁ܳܐ ܚܕ݂ܳܐ
ܒ݁ܽܐܘܪܚܳܐ
ܘܶܐܬ݂ܳܐ
ܠܘܳܬ݂ܳܗ ܘܠܳܐ
ܐܶܫܟ݁ܰܚ ܒ݁ܳܗ
ܡܶܕ݁ܶܡ ܐܶܠܳܐ
ܐܶܢ ܛܰܪܦ݂ܶܐ
ܒ݁ܰܠܚܽܘܕ݂
ܘܶܐܡܰܪ ܠܳܗ
ܠܳܐ ܢܶܗܘܽܘܢ
ܒ݁ܶܟ݂ܝ ܬ݁ܽܘܒ݂
ܦ݁ܺܐܪܶܐ
ܠܥܳܠܰܡ
ܘܡܶܚܕ݂ܳܐ
ܝܶܒ݂ܫܰܬ݂
ܬ݁ܺܬ݁ܳܐ ܗܳܝ܂</div>
<div type="v" n="20">ܘܰܚܙܰܘ
ܬ݁ܰܠܡܺܝܕ݂ܶܐ
ܘܰܬ݂ܗܰܪܘ
ܘܳܐܡܪܺܝܢ
ܐܰܝܟ݁ܰܢܳܐ
ܒ݁ܰܪ ܫܳܥܬ݂ܶܗ
ܝܶܒ݂ܫܰܬ݂
ܬ݁ܺܬ݁ܳܐ܂</div>
<div type="v" n="21">ܥܢܳܐ
ܝܶܫܽܘܥ ܘܶܐܡܰܪ
ܠܗܽܘܢ ܐܰܡܺܝܢ
ܐܳܡܰܪ ܐ݈ܢܳܐ
ܠܟ݂ܽܘܢ ܕ݁ܶܐܢ
ܬ݁ܶܗܘܶܐ
ܒ݁ܟ݂ܽܘܢ
ܗܰܝܡܳܢܽܘܬ݂ܳܐ
ܘܠܳܐ
ܬ݁ܶܬ݂ܦ݁ܰܠܓ݂ܽܘܢ
ܠܳܐ ܒ݁ܰܠܚܽܘܕ݂
ܗܳܕ݂ܶܐ
ܕ݁ܬ݂ܺܬ݁ܳܐ
ܬ݁ܶܥܒ݁ܕ݂ܽܘܢ
ܐܶܠܳܐ ܐܳܦ݂ܶܢ
ܠܛܽܘܪܳܐ ܗܳܢܳܐ
ܬ݁ܺܐܡܪܽܘܢ
ܕ݁ܶܐܫܬ݁ܰܩ݈ܠ
ܘܦ݂ܶܠ ܒ݁ܝܰܡܳܐ
ܬ݁ܶܗܘܶܐ܂</div>
<div type="v" n="22">ܘܟ݂ܽܠ
ܡܶܕ݁ܶܡ
ܕ݁ܬ݂ܶܫܶܐܠܽܘܢ
ܒ݁ܰܨܠܽܘܬ݂ܳܐ
ܘܰܬ݂ܗܰܝܡܢܽܘܢ
ܬ݁ܶܣܒ݂ܽܘܢ܂</div>
<div type="v" n="23">ܘܟ݂ܰܕ݂
ܐܶܬ݂ܳܐ ܝܶܫܽܘܥ
ܠܗܰܝܟ݁ܠܳܐ
ܩܪܶܒ݂ܘ ܠܶܗ
ܪܰܒ݁ܰܝ
ܟ݁ܳܗܢܶܐ
ܘܩܰܫܺܝܫܶܐ
ܕ݁ܥܰܡܳܐ ܟ݁ܰܕ݂
ܡܰܠܶܦ݂
ܘܳܐܡܪܺܝܢ ܠܶܗ
ܒ݁ܰܐܝܢܳܐ
ܫܽܘܠܛܳܢ
ܗܳܠܶܝܢ
ܥܳܒ݂ܶܕ݂
ܐܰܢ݈ܬ݁ ܘܡܰܢܽܘ
ܝܰܗ݈ܒ݂ ܠܳܟ݂
ܫܽܘܠܛܳܢܳܐ
ܗܳܢܳܐ܂</div>
<div type="v" n="24">ܥܢܳܐ
ܝܶܫܽܘܥ ܘܶܐܡܰܪ
ܠܗܽܘܢ
ܐܶܫܰܐܶܠܟ݂ܽܘܢ
ܐܳܦ݂ ܐܶܢܳܐ
ܡܶܠܬ݂ܳܐ ܚܕ݂ܳܐ
ܘܶܐܢ
ܬ݁ܺܐܡܪܽܘܢ ܠܺܝ
ܘܳܐܦ݂ ܐܶܢܳܐ
ܐܳܡܰܪ ܐ݈ܢܳܐ
ܠܟ݂ܽܘܢ
ܒ݁ܰܐܝܢܳܐ
ܫܽܘܠܛܳܢܳܐ
ܗܳܠܶܝܢ
ܥܳܒ݂ܶܕ݂
ܐ݈ܢܳܐ܂</div>
<div type="v" n="25">ܡܰܥܡܽܘܕ݂ܺܝܬ݂ܶܗ
ܕ݁ܝܽܘܚܰܢܳܢ
ܐܰܝܡܶܟ݁ܳܐ
ܐܺܝܬ݂ܶܝܗ ܡܶܢ
ܫܡܰܝܳܐ ܗ݈ܝ
ܐܰܘ ܡܶܢ
ܒ݁ܢܰܝܢܳܫܳܐ
ܗܶܢܽܘܢ ܕ݁ܶܝܢ
ܡܶܬ݂ܪܰܥܶܝܢ
ܗ݈ܘܰܘ
ܒ݁ܢܰܦ݂ܫܗܽܘܢ
ܘܳܐܡܪܺܝܢ
ܕ݁ܶܐܢ ܢܺܐܡܰܪ
ܡܶܢ ܫܡܰܝܳܐ
ܐܳܡܰܪ ܠܰܢ
ܘܥܰܠ ܡܳܢܳܐ
ܠܳܐ
ܗܰܝܡܶܢܬ݁ܽܘܢܳܝܗ݈ܝ܂</div>
<div type="v" n="26">ܘܰܕ݂ܢܺܐܡܰܪ
ܡܶܢ
ܒ݁ܢܰܝܢܳܫܳܐ
ܕ݁ܳܚܠܺܝܢ
ܐܶܢܰܚܢܰܢ ܡܶܢ
ܟ݁ܶܢܫܳܐ
ܟ݁ܽܠܗܽܘܢ
ܓ݁ܶܝܪ ܐܰܝܟ݂
ܢܒ݂ܺܝܳܐ
ܐܰܚܺܝܕ݂ܺܝܢ
ܗ݈ܘܰܘ ܠܶܗ
ܠܝܽܘܚܰܢܳܢ܂</div>
<div type="v" n="27">ܥܢܰܘ
ܘܳܐܡܪܺܝܢ ܠܶܗ
ܠܳܐ
ܝܳܕ݂ܥܺܝܢܰܢ
ܐܳܡܰܪ ܠܗܽܘܢ
ܝܶܫܽܘܥ ܐܳܦ݂
ܠܳܐ ܐܶܢܳܐ
ܐܳܡܰܪ ܐ݈ܢܳܐ
ܠܟ݂ܽܘܢ
ܒ݁ܰܐܝܢܳܐ
ܫܽܘܠܛܳܢܳܐ
ܗܳܠܶܝܢ
ܥܳܒ݂ܶܕ݂
ܐ݈ܢܳܐ܂</div>
<div type="v" n="28">ܡܳܢܳܐ
ܕ݁ܶܝܢ
ܡܶܬ݂ܚܙܶܐ
ܠܟ݂ܽܘܢ
ܓ݁ܰܒ݂ܪܳܐ ܚܰܕ݂
ܐܺܝܬ݂ ܗ݈ܘܰܘ
ܠܶܗ ܒ݁ܢܰܝܳܐ
ܬ݁ܪܶܝܢ
ܘܰܩܪܶܒ݂ ܠܘܳܬ݂
ܩܰܕ݂ܡܳܝܳܐ
ܘܶܐܡܰܪ ܠܶܗ
ܒ݁ܶܪܝ ܙܶܠ
ܝܰܘܡܳܢܳܐ
ܦ݁ܠܽܘܚ
ܒ݁ܟ݂ܰܪܡܳܐ܂</div>
<div type="v" n="29">ܗܽܘ ܕ݁ܶܝܢ
ܥܢܳܐ ܘܶܐܡܰܪ
ܠܳܐ ܨܳܒ݂ܶܐ
ܐ݈ܢܳܐ
ܒ݁ܚܰܪܬ݂ܳܐ
ܕ݁ܶܝܢ
ܐܶܬ݁ܬ݁ܘܺܝ
ܘܶܐܙܰܠ܂</div>
<div type="v" n="30">ܘܰܩܪܶܒ݂
ܠܘܳܬ݂
ܐ݈ܚܪܺܢܳܐ
ܘܶܐܡܰܪ ܠܶܗ
ܗܳܟ݂ܘܳܬ݂ ܗܽܘ
ܕ݁ܶܝܢ ܥܢܳܐ
ܘܶܐܡܰܪ ܐܶܢܳܐ
ܡܳܪܝ ܘܠܳܐ
ܐܶܙܰܠ܂</div>
<div type="v" n="31">ܡܰܢܽܘ ܡܶܢ
ܗܳܠܶܝܢ
ܬ݁ܪܰܝܗܽܘܢ
ܥܒ݂ܰܕ݂
ܨܶܒ݂ܝܳܢܳܐ
ܕ݁ܰܐܒ݂ܽܘܗ݈ܝ
ܐܳܡܪܺܝܢ ܠܶܗ
ܗܰܘ ܩܰܕ݂ܡܳܝܳܐ
ܐܳܡܰܪ ܠܗܽܘܢ
ܝܶܫܽܘܥ ܐܰܡܺܝܢ
ܐܳܡܰܪ ܐ݈ܢܳܐ
ܠܟ݂ܽܘܢ
ܕ݁ܡܳܟ݂ܣܶܐ
ܘܙܳܢܝܳܬ݂ܳܐ
ܩܳܕ݂ܡܺܝܢ
ܠܟ݂ܽܘܢ
ܠܡܰܠܟ݁ܽܘܬ݂ܳܐ
ܕ݁ܰܐܠܳܗܳܐ܂</div>
<div type="v" n="32">ܐܶܬ݂ܳܐ
ܓ݁ܶܝܪ
ܠܘܳܬ݂ܟ݂ܽܘܢ
ܝܽܘܚܰܢܳܢ
ܒ݁ܽܐܘܪܚܳܐ
ܕ݁ܟ݂ܺܐܢܽܘܬ݂ܳܐ
ܘܠܳܐ
ܗܰܝܡܶܢܬ݁ܽܘܢܳܝܗ݈ܝ
ܡܳܟ݂ܣܶܐ ܕ݁ܶܝܢ
ܘܙܳܢܝܳܬ݂ܳܐ
ܗܰܝܡܢܽܘܗ݈ܝ
ܐܰܢ݈ܬ݁ܽܘܢ
ܕ݁ܶܝܢ ܐܳܦ݂
ܠܳܐ ܟ݁ܰܕ݂
ܚܙܰܝܬ݁ܽܘܢ
ܐܶܬ݁ܬ݁ܘܺܝܬ݁ܽܘܢ
ܒ݁ܚܰܪܬ݂ܳܐ
ܕ݁ܰܬ݂ܗܰܝܡܢܽܘܢ
ܒ݁ܶܗ܂</div>
<div type="v" n="33">ܫܡܰܥܘ
ܐ݈ܚܪܺܢܳܐ
ܡܰܬ݂ܠܳܐ
ܓ݁ܰܒ݂ܪܳܐ ܚܰܕ݂
ܐܺܝܬ݂ ܗ݈ܘܳܐ
ܡܳܪܶܐ
ܒ݁ܰܝܬ݁ܳܐ
ܘܰܢܨܰܒ݂
ܟ݁ܰܪܡܳܐ
ܘܰܐܚܕ݁ܪܶܗ
ܣܝܳܓ݂ܳܐ
ܘܰܚܦ݂ܰܪ ܒ݁ܶܗ
ܡܰܥܨܰܪܬ݁ܳܐ
ܘܰܒ݂ܢܳܐ ܒ݁ܶܗ
ܡܰܓ݂ܕ݁ܠܳܐ
ܘܰܐܘܚܕ݂ܶܗ
ܠܦ݂ܰܠܳܚܶܐ
ܘܰܚܙܰܩ܂</div>
<div type="v" n="34">ܟ݁ܰܕ݂
ܕ݁ܶܝܢ ܡܛܳܐ
ܙܰܒ݂ܢܳܐ
ܕ݁ܦ݂ܺܐܪܶܐ
ܫܰܕ݁ܰܪ
ܠܥܰܒ݂ܕ݁ܰܘܗ݈ܝ
ܠܘܳܬ݂
ܦ݁ܰܠܳܚܶܐ
ܕ݁ܰܢܫܰܕ݁ܪܽܘܢ
ܠܶܗ ܡܶܢ
ܦ݁ܺܐܪܶܐ
ܕ݁ܟ݂ܰܪܡܶܗ܂</div>
<div type="v" n="35">ܘܶܐܚܰܕ݂ܘ
ܦ݁ܰܠܳܚܶܐ
ܠܥܰܒ݂ܕ݁ܰܘܗ݈ܝ
ܘܺܐܝܬ݂
ܕ݁ܰܡܚܰܐܘܽܗ݈ܝ
ܘܺܐܝܬ݂
ܕ݁ܪܰܓ݂ܡܽܘܗ݈ܝ
ܘܺܐܝܬ݂
ܕ݁ܩܰܛܠܽܘܗ݈ܝ܂</div>
<div type="v" n="36">ܘܬ݂ܽܘܒ݂
ܫܰܕ݁ܰܪ
ܐ݈ܚܪܳܢܶܐ
ܥܰܒ݂ܕ݁ܶܐ
ܕ݁ܣܰܓ݁ܺܝܐܺܝܢ
ܡܶܢ ܩܰܕ݂ܡܳܝܶܐ
ܘܗܳܟ݂ܘܳܬ݂
ܥܒ݂ܰܕ݂ܘ
ܠܗܽܘܢ܂</div>
<div type="v" n="37">ܐ݈ܚܪܳܝܰܬ݂
ܕ݁ܶܝܢ ܫܰܕ݁ܰܪ
ܠܘܳܬ݂ܗܽܘܢ
ܠܰܒ݂ܪܶܗ ܟ݁ܰܕ݂
ܐܳܡܰܪ ܟ݁ܒ݂ܰܪ
ܢܶܒ݂ܗܬ݂ܽܘܢ
ܡܶܢ ܒ݁ܶܪܝ܂</div>
<div type="v" n="38">ܦ݁ܰܠܳܚܶܐ
ܕ݁ܶܝܢ ܟ݁ܰܕ݂
ܚܙܰܐܘܽܗ݈ܝ
ܠܰܒ݂ܪܳܐ
ܐܶܡܰܪܘ
ܒ݁ܰܝܢܳܬ݂ܗܽܘܢ
ܗܳܢܰܘ ܝܳܪܬ݁ܳܐ
ܬ݁ܰܘ
ܢܶܩܛܠܺܝܘܗ݈ܝ
ܘܢܶܐܚܽܘܕ݂
ܝܳܪܬ݁ܽܘܬ݂ܶܗ܂</div>
<div type="v" n="39">ܘܶܐܚܰܕ݂ܘ
ܐܰܦ݁ܩܽܘܗ݈ܝ
ܠܒ݂ܰܪ ܡܶܢ
ܟ݁ܰܪܡܳܐ
ܘܩܰܛܠܽܘܗ݈ܝ܂</div>
<div type="v" n="40">ܡܳܐ
ܕ݁ܶܐܬ݂ܳܐ
ܗܳܟ݂ܺܝܠ ܡܳܪܶܗ
ܕ݁ܟ݂ܰܪܡܳܐ
ܡܳܢܳܐ
ܢܶܥܒ݁ܶܕ݂
ܠܦ݂ܰܠܳܚܶܐ
ܗܳܢܽܘܢ܂</div>
<div type="v" n="41">ܐܳܡܪܺܝܢ
ܠܶܗ ܕ݁ܒ݂ܺܝܫ
ܒ݁ܺܝܫ
ܢܰܘܒ݁ܶܕ݂
ܐܶܢܽܘܢ
ܘܟ݂ܰܪܡܳܐ
ܢܰܘܚܶܕ݂
ܠܰܐ݈ܚܪܳܢܶܐ
ܦ݁ܰܠܳܚܶܐ
ܐܰܝܠܶܝܢ
ܕ݁ܝܳܗܒ݁ܺܝܢ
ܠܶܗ ܦ݁ܺܐܪܶܐ
ܒ݁ܙܰܒ݂ܢܗܽܘܢ܂</div>
<div type="v" n="42">ܐܳܡܰܪ
ܠܗܽܘܢ ܝܶܫܽܘܥ
ܠܳܐ ܡܶܡܬ݂ܽܘܡ
ܩܪܰܝܬ݁ܽܘܢ
ܒ݁ܰܟ݂ܬ݂ܳܒ݂ܳܐ
ܕ݁ܟ݂ܺܐܦ݂ܳܐ
ܕ݁ܰܐܣܠܺܝܘ
ܒ݁ܰܢܳܝܶܐ ܗܺܝ
ܗܘܳܬ݂ ܠܪܺܫܳܐ
ܕ݁ܙܳܘܺܝܬ݂ܳܐ
ܡܶܢ ܠܘܳܬ݂
ܡܳܪܝܳܐ ܗܘܳܬ݂
ܗܳܕ݂ܶܐ
ܘܺܐܝܬ݂ܶܝܗ
ܬ݁ܶܕ݂ܡܽܘܪܬ݁ܳܐ
ܒ݁ܥܰܝܢܰܝܢ܂</div>
<div type="v" n="43">ܡܶܛܽܠ
ܗܳܢܳܐ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܬ݂ܶܫܬ݁ܩܶܠ
ܡܶܢܟ݂ܽܘܢ
ܡܰܠܟ݁ܽܘܬ݂ܳܐ
ܕ݁ܰܐܠܳܗܳܐ
ܘܬ݂ܶܬ݂ܺܝܗܶܒ݂
ܠܥܰܡܳܐ
ܕ݁ܥܳܒ݂ܶܕ݂
ܦ݁ܺܐܪܶܐ܂</div>
<div type="v" n="44">ܘܡܰܢ
ܕ݁ܢܶܦ݁ܶܠ ܥܰܠ
ܟ݁ܺܐܦ݂ܳܐ
ܗܳܕ݂ܶܐ
ܢܶܬ݂ܪܥܰܥ
ܘܟ݂ܽܠ ܡܰܢ
ܕ݁ܗܺܝ ܬ݁ܶܦ݁ܶܠ
ܥܠܰܘܗ݈ܝ
ܬ݁ܶܕ݂ܪܶܝܘܗ݈ܝ܂</div>
<div type="v" n="45">ܘܟ݂ܰܕ݂
ܫܡܰܥܘ ܪܰܒ݁ܰܝ
ܟ݁ܳܗܢܶܐ
ܘܰܦ݂ܪܺܝܫܶܐ
ܡܰܬ݂ܠܰܘܗ݈ܝ
ܝܺܕ݂ܰܥܘ
ܕ݁ܰܥܠܰܝܗܽܘܢ
ܐܶܡܰܪ܂</div>
<div type="v" n="46">ܘܰܒ݂ܥܰܘ
ܠܡܶܐܚܕ݁ܶܗ
ܘܰܕ݂ܚܶܠܘ ܡܶܢ
ܟ݁ܶܢܫܳܐ ܡܶܛܽܠ
ܕ݁ܰܐܝܟ݂
ܕ݁ܠܰܢܒ݂ܺܝܳܐ
ܐܰܚܺܝܕ݂ܺܝܢ
ܗ݈ܘܰܘ ܠܶܗ܂</div>
</div>
<div type="ch" n="22">
<div type="title" n="title"> ܀ ܡܬܝ ܟܒܒ </div>
<div type="v" n="1">ܘܰܥܢܳܐ
ܬ݁ܽܘܒ݂ ܝܶܫܽܘܥ
ܒ݁ܡܰܬ݂ܠܶܐ
ܘܶܐܡܰܪ܂</div>
<div type="v" n="2">ܐܶܬ݁ܕ݁ܰܡܝܰܬ݂
ܡܰܠܟ݁ܽܘܬ݂ܳܐ
ܕ݁ܰܫܡܰܝܳܐ
ܠܓ݂ܰܒ݂ܪܳܐ
ܡܰܠܟ݁ܳܐ
ܕ݁ܰܥܒ݂ܰܕ݂
ܡܶܫܬ݁ܽܘܬ݂ܳܐ
ܠܰܒ݂ܪܶܗ܂</div>
<div type="v" n="3">ܘܫܰܕ݁ܰܪ
ܠܥܰܒ݂ܕ݁ܰܘܗ݈ܝ
ܕ݁ܢܶܩܪܽܘܢ
ܠܰܡܙܰܡܢܶܐ
ܠܡܶܫܬ݁ܽܘܬ݂ܳܐ
ܘܠܳܐ ܨܒ݂ܰܘ
ܠܡܶܐܬ݂ܳܐ܂</div>
<div type="v" n="4">ܬ݁ܽܘܒ݂
ܫܰܕ݁ܰܪ
ܥܰܒ݂ܕ݁ܶܐ
ܐ݈ܚܪܳܢܶܐ
ܘܶܐܡܰܪ ܐܶܡܰܪܘ
ܠܰܡܙܰܡܢܶܐ
ܕ݁ܗܳܐ
ܫܳܪܽܘܬ݂ܝ
ܡܛܰܝܒ݂ܳܐ
ܘܬ݂ܰܘܪܰܝ
ܘܰܡܦ݂ܰܛܡܰܝ
ܩܛܺܝܠܺܝܢ
ܘܟ݂ܽܠ ܡܶܕ݁ܶܡ
ܡܛܰܝܰܒ݂ ܬ݁ܰܘ
ܠܡܶܫܬ݁ܽܘܬ݂ܳܐ܂</div>
<div type="v" n="5">ܗܶܢܽܘܢ
ܕ݁ܶܝܢ ܒ݁ܣܰܘ
ܘܶܐܙܰܠܘ ܐܺܝܬ݂
ܕ݁ܠܰܩܪܺܝܬ݂ܶܗ
ܘܺܐܝܬ݂
ܕ݁ܰܠܬ݂ܶܐܓ݂ܽܘܪܬ݁ܶܗ܂</div>
<div type="v" n="6">ܫܰܪܟ݁ܳܐ
ܕ݁ܶܝܢ ܐܶܚܰܕ݂ܘ
ܠܥܰܒ݂ܕ݁ܰܘܗ݈ܝ
ܘܨܰܥܰܪܘ
ܘܩܰܛܶܠܘ܂</div>
<div type="v" n="7">ܟ݁ܰܕ݂ ܫܡܰܥ
ܕ݁ܶܝܢ ܡܰܠܟ݁ܳܐ
ܪܓ݂ܶܙ ܘܫܰܕ݁ܰܪ
ܚܰܝܠܰܘܳܬ݂ܶܗ
ܐܰܘܒ݁ܶܕ݂
ܠܩܳܛܽܘܠܶܐ
ܗܳܢܽܘܢ
ܘܠܰܡܕ݂ܺܝܢ݈ܬ݁ܗܽܘܢ
ܐܰܘܩܶܕ݂܂</div>
<div type="v" n="8">ܗܳܝܕ݁ܶܝܢ
ܐܶܡܰܪ
ܠܥܰܒ݂ܕ݁ܰܘܗ݈ܝ
ܡܶܫܬ݁ܽܘܬ݂ܳܐ
ܡܛܰܝܒ݂ܳܐ
ܘܗܳܢܽܘܢ
ܕ݁ܰܡܙܰܡܢܺܝܢ
ܗ݈ܘܰܘ ܠܳܐ
ܫܳܘܶܝܢ
ܗ݈ܘܰܘ܂</div>
<div type="v" n="9">ܙܶܠܘ
ܗܳܟ݂ܺܝܠ
ܠܡܰܦ݁ܩܳܢܶܐ
ܕ݁ܽܐܘܪܚܳܬ݂ܳܐ
ܘܟ݂ܽܠ ܡܰܢ
ܕ݁ܡܶܫܟ݁ܚܺܝܢ
ܐܢ݈ܬ݁ܽܘܢ ܩܪܰܘ
ܠܡܶܫܬ݁ܽܘܬ݂ܳܐ܂</div>
<div type="v" n="10">ܘܰܢܦ݂ܰܩܘ
ܥܰܒ݂ܕ݁ܶܐ
ܗܳܢܽܘܢ
ܠܽܐܘܪܚܳܬ݂ܳܐ
ܘܟ݂ܰܢܶܫܘ ܟ݁ܽܠ
ܕ݁ܶܐܫܟ݁ܰܚܘ
ܒ݁ܺܝܫܶܐ
ܘܛܳܒ݂ܶܐ
ܘܶܐܬ݂ܡܠܺܝ
ܒ݁ܶܝܬ݂
ܡܶܫܬ݁ܽܘܬ݂ܳܐ
ܣܡܺܝܟ݂ܶܐ܂</div>
<div type="v" n="11">ܘܥܰܠ
ܡܰܠܟ݁ܳܐ
ܕ݁ܢܶܚܙܶܐ
ܣܡܺܝܟ݂ܶܐ
ܘܰܚܙܳܐ ܬ݁ܰܡܳܢ
ܓ݁ܰܒ݂ܪܳܐ
ܕ݁ܠܳܐ ܠܒ݂ܺܝܫ
ܠܒ݂ܽܘܫܶܐ
ܕ݁ܡܶܫܬ݁ܽܘܬ݂ܳܐ܂</div>
<div type="v" n="12">ܘܶܐܡܰܪ
ܠܶܗ ܚܰܒ݂ܪܝ
ܐܰܝܟ݁ܰܢܳܐ
ܥܰܠܬ݁ ܠܟ݂ܳܐ
ܟ݁ܰܕ݂ ܢܰܚܬ݁ܶܐ
ܕ݁ܡܶܫܬ݁ܽܘܬ݂ܳܐ
ܠܰܝܬ݁ ܠܳܟ݂
ܗܽܘ ܕ݁ܶܝܢ
ܐܶܫܬ݁ܰܬ݁ܰܩ܂</div>
<div type="v" n="13">ܗܳܝܕ݁ܶܝܢ
ܐܶܡܰܪ ܡܰܠܟ݁ܳܐ
ܠܰܡܫܰܡܫܳܢܶܐ
ܐܰܣܽܘܪܘ
ܐܺܝܕ݂ܰܘܗ݈ܝ
ܘܪܶܓ݂ܠܰܘܗ݈ܝ
ܘܰܐܦ݁ܩܽܘܗ݈ܝ
ܠܚܶܫܽܘܟ݂ܳܐ
ܒ݁ܰܪܳܝܳܐ
ܬ݁ܰܡܳܢ ܢܶܗܘܶܐ
ܒ݁ܶܟ݂ܝܳܐ
ܘܚܽܘܪܳܩ
ܫܶܢܶܐ܂</div>
<div type="v" n="14">ܣܰܓ݁ܺܝܐܝܺܢ
ܐܶܢܽܘܢ ܓ݁ܶܝܪ
ܩܪܰܝܳܐ
ܘܰܙܥܽܘܪܺܝܢ
ܓ݁ܒ݂ܰܝܳܐ܂</div>
<div type="v" n="15">ܗܳܝܕ݁ܶܝܢ
ܐܶܙܰܠܘ
ܦ݁ܪܺܝܫܶܐ
ܢܣܰܒ݂ܘ
ܡܶܠܟ݁ܳܐ
ܕ݁ܰܐܝܟ݁ܰܢܳܐ
ܢܨܽܘܕ݂ܽܘܢܳܝܗ݈ܝ
ܒ݁ܡܶܠܬ݂ܳܐ܂</div>
<div type="v" n="16">ܘܫܰܕ݁ܰܪܘ
ܠܘܳܬ݂ܶܗ
ܬ݁ܰܠܡܺܝܕ݂ܰܝܗܽܘܢ
ܥܰܡ ܕ݁ܒ݂ܶܝܬ݂
ܗܶܪܳܘܕ݂ܶܣ
ܘܳܐܡܪܺܝܢ ܠܶܗ
ܡܰܠܦ݂ܳܢܳܐ
ܝܳܕ݂ܥܺܝܢܰܢ
ܕ݁ܫܰܪܺܝܪ
ܐܰܢ݈ܬ݁
ܘܽܐܘܪܚܳܐ
ܕ݁ܰܐܠܳܗܳܐ
ܒ݁ܩܽܘܫܬ݁ܳܐ
ܡܰܠܶܦ݂ ܐܰܢ݈ܬ݁
ܘܠܳܐ ܫܩܺܝܠ
ܐܰܢ݈ܬ݁
ܨܶܦ݂ܬ݂ܳܐ
ܕ݁ܐ݈ܢܳܫ ܠܳܐ
ܓ݁ܶܝܪ ܢܳܣܶܒ݂
ܐܰܢ݈ܬ݁
ܒ݁ܰܐܦ݁ܶܐ
ܕ݁ܐ݈ܢܳܫܳܐ܂</div>
<div type="v" n="17">ܐܶܡܰܪ ܠܰܢ
ܗܳܟ݂ܺܝܠ
ܐܰܝܟ݁ܰܢܳܐ
ܡܶܬ݂ܚܙܶܐ ܠܳܟ݂
ܫܰܠܺܝܛ
ܠܡܶܬ݁ܰܠ
ܟ݁ܣܶܦ݂ ܪܺܫܳܐ
ܠܩܶܣܰܪ ܐܰܘ
ܠܳܐ܂</div>
<div type="v" n="18">ܝܶܫܽܘܥ
ܕ݁ܶܝܢ ܝܺܕ݂ܰܥ
ܒ݁ܺܝܫܽܘܬ݂ܗܽܘܢ
ܘܶܐܡܰܪ ܡܳܢܳܐ
ܡܢܰܣܶܝܢ
ܐܢ݈ܬ݁ܽܘܢ ܠܺܝ
ܢܳܣܒ݁ܰܝ
ܒ݁ܰܐܦ݁ܶܐ܂</div>
<div type="v" n="19">ܚܰܘܰܐܘܽܢܝ
ܕ݁ܺܝܢܳܪܳܐ
ܕ݁ܰܟ݂ܣܶܦ݂
ܪܺܫܳܐ ܗܶܢܽܘܢ
ܕ݁ܶܝܢ ܩܰܪܶܒ݂ܘ
ܠܶܗ
ܕ݁ܺܝܢܳܪܳܐ܂</div>
<div type="v" n="20">ܘܶܐܡܰܪ
ܠܗܽܘܢ ܝܶܫܽܘܥ
ܕ݁ܡܰܢܽܘ
ܨܰܠܡܳܐ ܗܳܢܳܐ
ܘܰܟ݂ܬ݂ܳܒ݂ܳܐ܂</div>
<div type="v" n="21">ܐܳܡܪܺܝܢ
ܕ݁ܩܶܣܰܪ ܐܶܡܰܪ
ܠܗܽܘܢ ܗܰܒ݂ܘ
ܗܳܟ݂ܺܝܠ
ܕ݁ܩܶܣܰܪ
ܠܩܶܣܰܪ
ܘܕ݂ܰܐܠܳܗܳܐ
ܠܰܐܠܳܗܳܐ܂</div>
<div type="v" n="22">ܘܟ݂ܰܕ݂
ܫܡܰܥܘ
ܐܶܬ݁ܕ݁ܰܡܰܪܘ
ܘܫܰܒ݂ܩܽܘܗ݈ܝ
ܘܶܐܙܰܠܘ܂</div>
<div type="v" n="23">ܒ݁ܗܰܘ
ܝܰܘܡܳܐ ܩܪܶܒ݂ܘ
ܙܰܕ݁ܽܘܩܳܝܶܐ
ܘܳܐܡܪܺܝܢ ܠܶܗ
ܠܰܝܬ݁ ܚܰܝܰܬ݂
ܡܺܝܬ݂ܶܐ
ܘܫܰܐܠܽܘܗ݈ܝ܂</div>
<div type="v" n="24">ܘܳܐܡܪܺܝܢ
ܠܶܗ ܡܰܠܦ݂ܳܢܳܐ
ܡܽܘܫܶܐ ܐܶܡܰܪ
ܠܰܢ ܕ݁ܶܐܢ
ܐ݈ܢܳܫ ܢܡܽܘܬ݂
ܟ݁ܰܕ݂ ܠܰܝܬ݁
ܠܶܗ ܒ݁ܢܰܝܳܐ
ܢܶܣܰܒ݂
ܐܰܚܽܘܗ݈ܝ
ܐܰܢ݈ܬ݁ܬ݂ܶܗ
ܘܰܢܩܺܝܡ
ܙܰܪܥܳܐ
ܠܰܐܚܽܘܗ݈ܝ܂</div>
<div type="v" n="25">ܐܺܝܬ݂
ܗ݈ܘܰܘ ܕ݁ܶܝܢ
ܠܘܳܬ݂ܰܢ ܐܰܚܶܐ
ܫܰܒ݂ܥܳܐ
ܩܰܕ݂ܡܳܝܳܐ
ܫܩܰܠ
ܐܰܢ݈ܬ݁ܬ݂ܳܐ
ܘܡܺܝܬ݂
ܘܰܕ݂ܠܰܝܬ݁
ܗ݈ܘܳܐ ܠܶܗ
ܒ݁ܢܰܝܳܐ
ܫܰܒ݂ܩܳܗ
ܐܰܢ݈ܬ݁ܬ݂ܶܗ
ܠܰܐܚܽܘܗ݈ܝ܂</div>
<div type="v" n="26">ܗܳܟ݂ܘܳܬ݂
ܐܳܦ݂ ܗܰܘ
ܕ݁ܰܬ݂ܪܶܝܢ
ܘܳܐܦ݂ ܗܰܘ
ܕ݁ܰܬ݂ܠܳܬ݂ܳܐ
ܘܰܥܕ݂ܰܡܳܐ
ܠܫܰܒ݂ܥܳܬ݂ܰܝܗܽܘܢ܂</div>
<div type="v" n="27">ܒ݁ܚܰܪܬ݂ܳܐ
ܕ݁ܶܝܢ
ܕ݁ܟ݂ܽܠܗܽܘܢ
ܡܺܝܬ݂ܰܬ݂ ܐܳܦ݂
ܐܰܢ݈ܬ݁ܬ݂ܳܐ܂</div>
<div type="v" n="28">ܒ݁ܰܩܝܳܡܬ݁ܳܐ
ܗܳܟ݂ܺܝܠ
ܠܰܐܝܢܳܐ ܡܶܢ
ܗܳܠܶܝܢ
ܫܰܒ݂ܥܳܐ
ܬ݁ܶܗܘܶܐ
ܐܰܢ݈ܬ݁ܬ݂ܳܐ
ܟ݁ܽܠܗܽܘܢ
ܓ݁ܶܝܪ
ܢܰܣܒ݁ܽܘܗ܂</div>
<div type="v" n="29">ܥܢܳܐ
ܝܶܫܽܘܥ ܘܶܐܡܰܪ
ܠܗܽܘܢ ܛܳܥܶܝܢ
ܐܢ݈ܬ݁ܽܘܢ
ܕ݁ܠܳܐ
ܝܳܕ݂ܥܺܝܢ
ܐܢ݈ܬ݁ܽܘܢ
ܟ݁ܬ݂ܳܒ݂ܶܐ
ܘܠܳܐ ܚܰܝܠܶܗ
ܕ݁ܰܐܠܳܗܳܐ܂</div>
<div type="v" n="30">ܒ݁ܰܩܝܳܡܬ݁ܳܐ
ܓ݁ܶܝܪ
ܕ݁ܡܺܝܬ݂ܶܐ ܠܳܐ
ܢܳܣܒ݁ܺܝܢ
ܢܶܫܶܐ ܐܳܦ݂ܠܳܐ
ܢܶܫܶܐ ܗܳܘܝܳܢ
ܠܓ݂ܰܒ݂ܪܶܐ
ܐܶܠܳܐ ܐܰܝܟ݂
ܡܰܠܰܐܟ݂ܶܐ
ܕ݁ܰܐܠܳܗܳܐ
ܒ݁ܰܫܡܰܝܳܐ
ܐܺܝܬ݂ܰܝܗܽܘܢ܂</div>
<div type="v" n="31">ܥܰܠ
ܩܝܳܡܬ݁ܳܐ
ܕ݁ܶܝܢ
ܕ݁ܡܺܝܬ݂ܶܐ ܠܳܐ
ܩܪܰܝܬ݁ܽܘܢ
ܡܶܕ݁ܶܡ
ܕ݁ܶܐܬ݂ܶܐܡܰܪ
ܠܟ݂ܽܘܢ ܡܶܢ
ܐܰܠܳܗܳܐ
ܕ݁ܶܐܡܰܪ܂</div>
<div type="v" n="32">ܕ݁ܶܐܢܳܐ
ܐ݈ܢܳܐ ܐܰܠܳܗܶܗ
ܕ݁ܰܐܒ݂ܪܳܗܳܡ
ܐܰܠܳܗܶܗ
ܕ݁ܺܐܝܣܚܳܩ
ܐܰܠܳܗܶܗ
ܕ݁ܝܰܥܩܽܘܒ݂
ܘܰܐܠܳܗܳܐ ܠܳܐ
ܗ݈ܘܳܐ
ܕ݁ܡܺܝܬ݂ܶܐ
ܐܶܠܳܐ
ܕ݁ܚܰܝܶܐ܂</div>
<div type="v" n="33">ܘܟ݂ܰܕ݂
ܫܡܰܥܘ ܟ݁ܶܢܫܶܐ
ܡܶܬ݁ܬ݁ܰܡܗܺܝܢ
ܗ݈ܘܰܘ
ܒ݁ܝܽܘܠܦ݁ܳܢܶܗ܂</div>
<div type="v" n="34">ܦ݁ܪܺܝܫܶܐ
ܕ݁ܶܝܢ ܟ݁ܰܕ݂
ܫܡܰܥܘ
ܕ݁ܫܰܬ݁ܶܩ
ܠܙܰܕ݁ܽܘܩܳܝܶܐ
ܐܶܬ݂ܟ݁ܰܢܰܫܘ
ܐܰܟ݂ܚܕ݂ܳܐ܂</div>
<div type="v" n="35">ܘܫܰܐܠܶܗ
ܚܰܕ݂ ܡܶܢܗܽܘܢ
ܕ݁ܝܳܕ݂ܰܥ
ܢܳܡܽܘܣܳܐ
ܟ݁ܰܕ݂ ܡܢܰܣܶܐ
ܠܶܗ܂</div>
<div type="v" n="36">ܡܰܠܦ݂ܳܢܳܐ
ܐܰܝܢܳܐ
ܦ݁ܽܘܩܕ݁ܳܢܳܐ
ܪܰܒ݂
ܒ݁ܢܳܡܽܘܣܳܐ܂</div>
<div type="v" n="37">ܝܶܫܽܘܥ
ܕ݁ܶܝܢ ܐܶܡܰܪ
ܠܶܗ ܕ݁ܬ݂ܶܪܚܰܡ
ܠܡܳܪܝܳܐ
ܐܰܠܳܗܳܟ݂ ܡܶܢ
ܟ݁ܽܠܶܗ
ܠܶܒ݁ܳܟ݂ ܘܡܶܢ
ܟ݁ܽܠܳܗ
ܢܰܦ݂ܫܳܟ݂ ܘܡܶܢ
ܟ݁ܽܠܶܗ
ܚܰܝܠܳܟ݂ ܘܡܶܢ
ܟ݁ܽܠܶܗ
ܪܶܥܝܳܢܳܟ݂܂</div>
<div type="v" n="38">ܗܳܢܰܘ
ܦ݁ܽܘܩܕ݁ܳܢܳܐ
ܪܰܒ݁ܳܐ
ܘܩܰܕ݂ܡܳܝܳܐ܂</div>
<div type="v" n="39">ܘܕ݂ܰܬ݂ܪܶܝܢ
ܕ݁ܕ݂ܳܡܶܐ ܠܶܗ
ܕ݁ܬ݂ܶܪܚܰܡ
ܠܩܰܪܺܝܒ݂ܳܟ݂
ܐܰܝܟ݂
ܢܰܦ݂ܫܳܟ݂܂</div>
<div type="v" n="40">ܒ݁ܗܳܠܶܝܢ
ܬ݁ܪܶܝܢ
ܦ݁ܽܘܩܕ݁ܳܢܺܝܢ
ܬ݁ܰܠܝܳܐ
ܐܽܘܪܳܝܬ݁ܳܐ
ܘܰܢܒ݂ܺܝܶܐ܂</div>
<div type="v" n="41">ܟ݁ܰܕ݂
ܟ݁ܢܺܝܫܺܝܢ
ܕ݁ܶܝܢ
ܦ݁ܪܺܝܫܶܐ
ܫܰܐܶܠ ܐܶܢܽܘܢ
ܝܶܫܽܘܥ܂</div>
<div type="v" n="42">ܘܶܐܡܰܪ
ܡܳܢܳܐ ܐܳܡܪܺܝܢ
ܐܢ݈ܬ݁ܽܘܢ ܥܰܠ
ܡܫܺܝܚܳܐ ܒ݁ܰܪ
ܡܰܢܽܘ ܐܳܡܪܺܝܢ
ܠܶܗ ܒ݁ܰܪ
ܕ݁ܰܘܺܝܕ݂܂</div>
<div type="v" n="43">ܐܳܡܰܪ
ܠܗܽܘܢ
ܘܰܐܝܟ݁ܰܢܳܐ
ܕ݁ܰܘܺܝܕ݂
ܒ݁ܪܽܘܚ ܩܳܪܶܐ
ܠܶܗ ܡܳܪܝܳܐ
ܐܳܡܰܪ ܓ݁ܶܝܪ܂</div>
<div type="v" n="44">ܕ݁ܶܐܡܰܪ
ܡܳܪܝܳܐ ܠܡܳܪܝ
ܬ݁ܶܒ݂ ܠܳܟ݂
ܡܶܢ ܝܰܡܺܝܢܝ
ܥܕ݂ܰܡܳܐ
ܕ݁ܶܐܣܺܝܡ
ܒ݁ܥܶܠܕ݁ܒ݂ܳܒ݂ܰܝܟ݁
ܬ݁ܚܶܝܬ݂
ܪܶܓ݂ܠܰܝܟ݁܂</div>
<div type="v" n="45">ܐܶܢ
ܗܳܟ݂ܺܝܠ
ܕ݁ܰܘܺܝܕ݂
ܩܳܪܶܐ ܠܶܗ
ܡܳܪܝܳܐ
ܐܰܝܟ݁ܰܢܳܐ
ܒ݁ܪܶܗ ܗ݈ܽܘ܂</div>
<div type="v" n="46">ܘܠܳܐ
ܐ݈ܢܳܫ ܐܶܫܟ݁ܰܚ
ܕ݁ܢܶܬ݁ܶܠ ܠܶܗ
ܦ݁ܶܬ݂ܓ݂ܳܡܳܐ
ܘܠܳܐ ܐ݈ܢܳܫ
ܐܰܡܪܰܚ ܬ݁ܽܘܒ݂
ܡܶܢ ܗܰܘ
ܝܰܘܡܳܐ
ܠܰܡܫܰܐܳܠܽܘܬ݂ܶܗ܂</div>
</div>
<div type="ch" n="23">
<div type="title" n="title"> ܀ ܡܬܝ ܟܓܓ </div>
<div type="v" n="1">ܗܳܝܕ݁ܶܝܢ
ܝܶܫܽܘܥ ܡܰܠܶܠ
ܥܰܡ ܟ݁ܶܢܫܶܐ
ܘܥܰܡ
ܬ݁ܰܠܡܺܝܕ݂ܰܘܗ݈ܝ܂</div>
<div type="v" n="2">ܘܶܐܡܰܪ
ܠܗܽܘܢ ܥܰܠ
ܟ݁ܽܘܪܣܝܳܐ
ܕ݁ܡܽܘܫܶܐ
ܝܺܬ݂ܶܒ݂ܘ
ܣܳܦ݂ܪܶܐ
ܘܰܦ݂ܪܺܝܫܶܐ܂</div>
<div type="v" n="3">ܟ݁ܽܠ
ܡܶܕ݁ܶܡ
ܗܳܟ݂ܺܝܠ
ܕ݁ܢܺܐܡܪܽܘܢ
ܠܟ݂ܽܘܢ
ܕ݁ܬ݂ܶܛܪܽܘܢ
ܛܰܪܘ
ܘܰܥܒ݂ܶܕ݂ܘ
ܐܰܝܟ݂
ܥܒ݂ܳܕ݂ܰܝܗܽܘܢ
ܕ݁ܶܝܢ ܠܳܐ
ܬ݁ܶܥܒ݁ܕ݂ܽܘܢ
ܐܳܡܪܺܝܢ ܓ݁ܶܝܪ
ܘܠܳܐ
ܥܳܒ݂ܕ݁ܺܝܢ܂</div>
<div type="v" n="4">ܘܳܐܣܪܺܝܢ
ܡܰܘܒ݁ܠܶܐ
ܝܰܩܺܝܪܳܬ݂ܳܐ
ܘܣܳܝܡܺܝܢ ܥܰܠ
ܟ݁ܰܬ݂ܦ݁ܳܬ݂ܳܐ
ܕ݁ܰܒ݂ܢܰܝ
ܐ݈ܢܳܫܳܐ
ܗܶܢܽܘܢ ܕ݁ܶܝܢ
ܒ݁ܨܶܒ݂ܥܗܽܘܢ
ܠܳܐ ܨܳܒ݂ܶܝܢ
ܕ݁ܢܶܩܪܒ݂ܽܘܢ
ܠܗܶܝܢ܂</div>
<div type="v" n="5">ܘܟ݂ܽܠܗܽܘܢ
ܥܒ݂ܳܕ݂ܰܝܗܽܘܢ
ܥܳܒ݂ܕ݁ܺܝܢ
ܕ݁ܢܶܬ݂ܚܙܽܘܢ
ܠܰܒ݂ܢܰܝ
ܐ݈ܢܳܫܳܐ
ܡܰܦ݂ܬ݁ܶܝܢ
ܓ݁ܶܝܪ
ܬ݁ܶܦ݂ܠܰܝܗܽܘܢ
ܘܡܰܘܪܟ݂ܺܝܢ
ܬ݁ܶܟ݂ܠܳܬ݂ܳܐ
ܕ݁ܡܰܪܛܽܘܛܰܝܗܽܘܢ܂</div>
<div type="v" n="6">ܘܪܳܚܡܺܝܢ
ܪܺܫ ܣܡܳܟ݂ܶܐ
ܒ݁ܰܚܫܳܡܝܳܬ݂ܳܐ
ܘܪܺܫ
ܡܰܘܬ݁ܒ݂ܶܐ
ܒ݁ܰܟ݂ܢܽܘܫܳܬ݂ܳܐ܂</div>
<div type="v" n="7">ܘܰܫܠܳܡܳܐ
ܒ݁ܫܽܘܩܶܐ
ܘܰܕ݂ܢܶܗܘܽܘܢ
ܡܶܬ݂ܩܪܶܝܢ ܡܶܢ
ܐ݈ܢܳܫܳܐ
ܪܰܒ݁ܺܝ܂</div>
<div type="v" n="8">ܐܰܢ݈ܬ݁ܽܘܢ
ܕ݁ܶܝܢ ܠܳܐ
ܬ݁ܶܬ݂ܩܪܽܘܢ
ܪܰܒ݁ܺܝ ܚܰܕ݂
ܗ݈ܽܘ ܓ݁ܶܝܪ
ܪܰܒ݁ܟ݂ܽܘܢ
ܐܰܢ݈ܬ݁ܽܘܢ
ܕ݁ܶܝܢ
ܟ݁ܽܠܟ݂ܽܘܢ
ܐܰܚܶܐ
ܐܰܢ݈ܬ݁ܽܘܢ܂</div>
<div type="v" n="9">ܘܰܐܒ݂ܳܐ
ܠܳܐ ܬ݁ܶܩܪܽܘܢ
ܠܟ݂ܽܘܢ
ܒ݁ܰܐܪܥܳܐ ܚܰܕ݂
ܗ݈ܽܘ ܓ݁ܶܝܪ
ܐܰܒ݂ܽܘܟ݂ܽܘܢ
ܕ݁ܒ݂ܰܫܡܰܝܳܐ܂</div>
<div type="v" n="10">ܘܠܳܐ
ܬ݁ܶܬ݂ܩܪܽܘܢ
ܡܕ݂ܰܒ݁ܪܳܢܶܐ
ܡܶܛܽܠ ܕ݁ܚܰܕ݂
ܗ݈ܽܘ
ܡܕ݂ܰܒ݁ܪܳܢܟ݂ܽܘܢ
ܡܫܺܝܚܳܐ܂</div>
<div type="v" n="11">ܗܰܘ ܕ݁ܶܝܢ
ܕ݁ܪܰܒ݁
ܒ݁ܟ݂ܽܘܢ
ܢܶܗܘܶܐ ܠܟ݂ܽܘܢ
ܡܫܰܡܫܳܢܳܐ܂</div>
<div type="v" n="12">ܡܰܢ ܓ݁ܶܝܪ
ܕ݁ܰܢܪܺܝܡ
ܢܰܦ݂ܫܶܗ
ܢܶܬ݂ܡܰܟ݁ܰܟ݂
ܘܡܰܢ ܕ݁ܢܰܡܶܟ݂
ܢܰܦ݂ܫܶܗ
ܢܶܬ݁ܬ݁ܪܺܝܡ܂</div>
<div type="v" n="13">ܘܳܝ
ܠܟ݂ܽܘܢ
ܣܳܦ݂ܪܶܐ
ܘܰܦ݂ܪܺܝܫܶܐ
ܢܳܣܒ݁ܰܝ
ܒ݁ܰܐܦ݁ܶܐ
ܕ݁ܳܐܟ݂ܠܺܝܢ
ܐܢ݈ܬ݁ܽܘܢ
ܒ݁ܳܬ݁ܶܐ
ܕ݁ܰܐܪܡܠܳܬ݂ܳܐ
ܒ݁ܥܶܠܬ݂ܳܐ
ܕ݁ܡܰܘܪܟ݂ܺܝܢ
ܐܢ݈ܬ݁ܽܘܢ
ܨܠܰܘܳܬ݂ܟ݂ܽܘܢ
ܡܶܛܽܠ ܗܳܢܳܐ
ܬ݁ܩܰܒ݁ܠܽܘܢ
ܕ݁ܺܝܢܳܐ
ܝܰܬ݁ܺܝܪܳܐ܂</div>
<div type="v" n="14">ܘܳܝ
ܠܟ݂ܽܘܢ
ܣܳܦ݂ܪܶܐ
ܘܰܦ݂ܪܺܝܫܶܐ
ܢܳܣܒ݁ܰܝ
ܒ݁ܰܐܦ݁ܶܐ
ܕ݁ܰܐܚܺܝܕ݂ܺܝܢ
ܐܢ݈ܬ݁ܽܘܢ
ܡܰܠܟ݁ܽܘܬ݂ܳܐ
ܕ݁ܰܫܡܰܝܳܐ
ܩܕ݂ܳܡ ܒ݁ܢܰܝ
ܐ݈ܢܳܫܳܐ
ܐܰܢ݈ܬ݁ܽܘܢ
ܓ݁ܶܝܪ ܠܳܐ
ܥܳܐܠܺܝܢ
ܐܢ݈ܬ݁ܽܘܢ
ܘܠܰܐܝܠܶܝܢ
ܕ݁ܥܳܐܠܺܝܢ ܠܳܐ
ܫܳܒ݂ܩܺܝܢ
ܐܢ݈ܬ݁ܽܘܢ
ܠܡܶܥܰܠ܂</div>
<div type="v" n="15">ܘܳܝ
ܠܟ݂ܽܘܢ
ܣܳܦ݂ܪܶܐ
ܘܰܦ݂ܪܺܝܫܶܐ
ܢܳܣܒ݁ܰܝ
ܒ݁ܰܐܦ݁ܶܐ
ܕ݁ܡܶܬ݂ܟ݁ܰܪܟ݁ܺܝܢ
ܐܢ݈ܬ݁ܽܘܢ
ܝܰܡܳܐ
ܘܝܰܒ݂ܫܳܐ
ܕ݁ܬ݂ܶܥܒ݁ܕ݂ܽܘܢ
ܚܰܕ݂
ܓ݁ܺܝܽܘܪܳܐ
ܘܡܳܐ ܕ݁ܰܗܘܳܐ
ܥܳܒ݂ܕ݁ܺܝܢ
ܐܢ݈ܬ݁ܽܘܢ ܠܶܗ
ܒ݁ܪܶܗ
ܕ݁ܓ݂ܺܗܰܢܳܐ
ܐܰܥܦ݂ܳܐ
ܥܠܰܝܟ݁ܽܘܢ܂</div>
<div type="v" n="16">ܘܳܝ
ܠܟ݂ܽܘܢ
ܢܳܓ݂ܽܘܕ݂ܶܐ
ܣܡܰܝܳܐ
ܕ݁ܳܐܡܪܺܝܢ
ܐܢ݈ܬ݁ܽܘܢ
ܕ݁ܡܰܢ ܕ݁ܝܳܡܶܐ
ܒ݁ܗܰܝܟ݁ܠܳܐ
ܠܳܐ ܗ݈ܘܳܐ
ܡܶܕ݁ܶܡ ܡܰܢ
ܕ݁ܶܝܢ ܕ݁ܝܳܡܶܐ
ܒ݁ܕ݂ܰܗܒ݂ܳܐ
ܕ݁ܰܒ݂ܗܰܝܟ݁ܠܳܐ
ܚܳܐܶܒ݂܂</div>
<div type="v" n="17">ܣܰܟ݂ܠܶܐ
ܘܰܣܡܰܝܳܐ
ܡܳܢܳܐ ܓ݁ܶܝܪ
ܪܰܒ݂ ܕ݁ܰܗܒ݂ܳܐ
ܐܰܘ ܗܰܝܟ݁ܠܳܐ
ܕ݁ܗܽܘ ܡܩܰܕ݁ܶܫ
ܠܶܗ
ܠܕ݂ܰܗܒ݂ܳܐ܂</div>
<div type="v" n="18">ܘܡܰܢ
ܕ݁ܝܳܡܶܐ
ܒ݁ܡܰܕ݂ܒ݁ܚܳܐ
ܠܳܐ ܗ݈ܘܳܐ
ܡܶܕ݁ܶܡ ܡܰܢ
ܕ݁ܶܝܢ ܕ݁ܝܳܡܶܐ
ܒ݁ܩܽܘܪܒ݁ܳܢܳܐ
ܕ݁ܰܠܥܶܠ ܡܶܢܶܗ
ܚܳܐܶܒ݂܂</div>
<div type="v" n="19">ܣܰܟ݂ܠܶܐ
ܘܰܥܘܺܝܪܶܐ
ܡܳܢܳܐ ܪܰܒ݂
ܩܽܘܪܒ݁ܳܢܳܐ
ܐܰܘ ܡܰܕ݂ܒ݁ܚܳܐ
ܕ݁ܰܡܩܰܕ݁ܶܫ
ܠܩܽܘܪܒ݁ܳܢܳܐ܂</div>
<div type="v" n="20">ܡܰܢ
ܕ݁ܝܳܡܶܐ
ܗܳܟ݂ܺܝܠ
ܒ݁ܡܰܕ݂ܒ݁ܚܳܐ
ܝܳܡܶܐ ܒ݁ܶܗ
ܘܰܒ݂ܟ݂ܽܠ ܡܳܐ
ܕ݁ܺܐܝܬ݂ ܠܥܶܠ
ܡܶܢܶܗ܂</div>
<div type="v" n="21">ܘܡܰܢ
ܕ݁ܝܳܡܶܐ
ܒ݁ܗܰܝܟ݁ܠܳܐ
ܝܳܡܶܐ ܒ݁ܶܗ
ܘܰܒ݂ܡܰܢ
ܕ݁ܥܳܡܰܪ
ܒ݁ܶܗ܂</div>
<div type="v" n="22">ܘܡܰܢ
ܕ݁ܝܳܡܶܐ
ܒ݁ܰܫܡܰܝܳܐ
ܝܳܡܶܐ
ܒ݁ܟ݂ܽܘܪܣܝܶܗ
ܕ݁ܰܐܠܳܗܳܐ
ܘܰܒ݂ܡܰܢ
ܕ݁ܝܳܬ݂ܶܒ݂
ܠܥܶܠ ܡܶܢܶܗ܂</div>
<div type="v" n="23">ܘܳܝ
ܠܟ݂ܽܘܢ
ܣܳܦ݂ܪܶܐ
ܘܰܦ݂ܪܺܝܫܶܐ
ܢܳܣܒ݁ܰܝ
ܒ݁ܰܐܦ݁ܶܐ
ܕ݁ܰܡܥܰܣܪܺܝܢ
ܐܢ݈ܬ݁ܽܘܢ
ܢܳܢܥܳܐ
ܘܰܫܒ݂ܶܬ݁ܳܐ
ܘܟ݂ܰܡܽܘܢܳܐ
ܘܰܫܒ݂ܰܩܬ݁ܽܘܢ
ܝܰܩܺܝܪܳܬ݂ܶܗ
ܕ݁ܢܳܡܽܘܣܳܐ
ܕ݁ܺܝܢܳܐ
ܘܰܚܢܳܢܳܐ
ܘܗܰܝܡܳܢܽܘܬ݂ܳܐ
ܗܳܠܶܝܢ ܕ݁ܶܝܢ
ܘܳܠܶܐ ܗ݈ܘܳܐ
ܕ݁ܬ݂ܶܥܒ݁ܕ݂ܽܘܢ
ܘܗܳܠܶܝܢ ܠܳܐ
ܬ݁ܶܫܒ݁ܩܽܘܢ܂</div>
<div type="v" n="24">ܢܳܓ݂ܽܘܕ݂ܶܐ
ܣܡܰܝܳܐ
ܕ݁ܰܡܨܰܠܠܺܝܢ
ܒ݁ܳܩܶܐ
ܘܒ݂ܳܠܥܺܝܢ
ܓ݁ܰܡܠܶܐ܂</div>
<div type="v" n="25">ܘܳܝ
ܠܟ݂ܽܘܢ
ܣܳܦ݂ܪܶܐ
ܘܰܦ݂ܪܺܝܫܶܐ
ܢܳܣܒ݁ܰܝ
ܒ݁ܰܐܦ݁ܶܐ
ܕ݁ܰܡܕ݂ܰܟ݁ܶܝܢ
ܐܢ݈ܬ݁ܽܘܢ
ܒ݁ܰܪܶܗ
ܕ݁ܟ݂ܳܣܳܐ
ܘܰܕ݂ܙܳܒ݂ܽܘܪܳܐ
ܠܓ݂ܰܘ ܕ݁ܶܝܢ
ܡܠܶܝܢ
ܚܛܽܘܦ݂ܝܳܐ
ܘܥܰܘܠܳܐ܂</div>
<div type="v" n="26">ܦ݁ܪܺܝܫܶܐ
ܥܘܺܝܪܶܐ
ܕ݁ܰܟ݁ܰܘ
ܠܽܘܩܕ݂ܰܡ
ܓ݁ܰܘܶܗ
ܕ݁ܟ݂ܳܣܳܐ
ܘܰܕ݂ܙܳܒ݂ܽܘܪܳܐ
ܕ݁ܰܗܘܳܐ ܐܳܦ݂
ܒ݁ܰܪܗܽܘܢ
ܕ݁ܟ݂ܶܐ܂</div>
<div type="v" n="27">ܘܳܝ
ܠܟ݂ܽܘܢ
ܣܳܦ݂ܪܶܐ
ܘܰܦ݂ܪܺܝܫܶܐ
ܢܳܣܒ݁ܰܝ
ܒ݁ܰܐܦ݁ܶܐ
ܕ݁ܕ݂ܳܡܶܝܢ
ܐܢ݈ܬ݁ܽܘܢ
ܠܩܰܒ݂ܪܶܐ
ܡܰܟ݂ܠܫܶܐ
ܕ݁ܡܶܢ ܠܒ݂ܰܪ
ܡܶܬ݂ܚܙܶܝܢ
ܫܰܦ݁ܺܝܪܶܐ ܡܶܢ
ܠܓ݂ܰܘ ܕ݁ܶܝܢ
ܡܠܶܝܢ ܓ݁ܰܪܡܶܐ
ܕ݁ܡܺܝܬ݂ܶܐ
ܘܟ݂ܽܠܳܗ
ܛܰܢܦ݂ܽܘܬ݂ܳܐ܂</div>
<div type="v" n="28">ܗܳܟ݂ܰܢܳܐ
ܐܳܦ݂
ܐܰܢ݈ܬ݁ܽܘܢ ܡܶܢ
ܠܒ݂ܰܪ
ܡܶܬ݂ܚܙܶܝܢ
ܐܢ݈ܬ݁ܽܘܢ
ܠܰܒ݂ܢܰܝ
ܐ݈ܢܳܫܳܐ ܐܰܝܟ݂
ܙܰܕ݁ܺܝܩܶܐ
ܘܡܶܢ ܠܓ݂ܰܘ
ܡܠܶܝܢ
ܐܢ݈ܬ݁ܽܘܢ
ܥܰܘܠܳܐ
ܘܡܰܣܰܒ݂
ܒ݁ܰܐܦ݁ܶܐ܂</div>
<div type="v" n="29">ܘܳܝ
ܠܟ݂ܽܘܢ
ܣܳܦ݂ܪܶܐ
ܘܰܦ݂ܪܺܝܫܶܐ
ܢܳܣܒ݁ܰܝ
ܒ݁ܰܐܦ݁ܶܐ
ܕ݁ܒ݂ܳܢܶܝܢ
ܐܢ݈ܬ݁ܽܘܢ
ܩܰܒ݂ܪܶܐ
ܕ݁ܰܢܒ݂ܺܝܶܐ
ܘܰܡܨܰܒ݁ܬ݂ܺܝܢ
ܐܢ݈ܬ݁ܽܘܢ
ܒ݁ܶܝܬ݂
ܩܒ݂ܽܘܪܶܐ
ܕ݁ܙܰܕ݁ܺܝܩܶܐ܂</div>
<div type="v" n="30">ܘܳܐܡܪܺܝܢ
ܐܢ݈ܬ݁ܽܘܢ
ܕ݁ܶܐܠܽܘ ܗܘܰܝܢ
ܒ݁ܝܰܘܡܰܝ
ܐܰܒ݂ܳܗܰܝܢ ܠܳܐ
ܗܳܘܶܝܢ ܗ݈ܘܰܝܢ
ܠܗܽܘܢ
ܫܰܘܬ݁ܳܦ݂ܶܐ
ܒ݁ܰܕ݂ܡܳܐ
ܕ݁ܰܢܒ݂ܺܝܶܐ܂</div>
<div type="v" n="31">ܡܳܕ݂ܶܝܢ
ܡܰܣܗܕ݂ܺܝܢ
ܐܢ݈ܬ݁ܽܘܢ ܥܰܠ
ܢܰܦ݂ܫܟ݂ܽܘܢ
ܕ݁ܰܒ݂ܢܰܝܳܐ
ܐܰܢ݈ܬ݁ܽܘܢ
ܕ݁ܗܳܢܽܘܢ
ܕ݁ܩܰܛܶܠܘ
ܠܰܢܒ݂ܺܝܶܐ܂</div>
<div type="v" n="32">ܘܳܐܦ݂
ܐܰܢ݈ܬ݁ܽܘܢ
ܡܰܠܰܘ
ܡܫܽܘܚܬ݂ܳܐ
ܕ݁ܰܐܒ݂ܳܗܰܝܟ݁ܽܘܢ܂</div>
<div type="v" n="33">ܚܘܰܘܳܬ݂ܳܐ
ܝܰܠܕ݁ܳܐ
ܕ݁ܳܐܟ݂ܶܕ݂ܢܶܐ
ܐܰܝܟ݁ܰܢܳܐ
ܬ݁ܶܥܪܩܽܘܢ ܡܶܢ
ܕ݁ܺܝܢܳܐ
ܕ݁ܓ݂ܺܗܰܢܳܐ܂</div>
<div type="v" n="34">ܡܶܛܽܠ
ܗܳܢܳܐ ܗܳܐ
ܐܶܢܳܐ ܡܫܰܕ݁ܰܪ
ܐ݈ܢܳܐ
ܠܘܳܬ݂ܟ݂ܽܘܢ
ܢܒ݂ܺܝܶܐ
ܘܚܰܟ݁ܺܝܡܶܐ
ܘܣܳܦ݂ܪܶܐ
ܡܶܢܗܽܘܢ
ܩܳܛܠܺܝܢ
ܐܢ݈ܬ݁ܽܘܢ
ܘܙܳܩܦ݁ܺܝܢ
ܐܢ݈ܬ݁ܽܘܢ
ܘܡܶܢܗܽܘܢ
ܡܢܰܓ݁ܕ݂ܺܝܢ
ܐܢ݈ܬ݁ܽܘܢ
ܒ݁ܰܟ݂ܢܽܘܫܳܬ݂ܟ݂ܽܘܢ
ܘܬ݂ܶܪܕ݁ܦ݂ܽܘܢ
ܐܶܢܽܘܢ ܡܶܢ
ܡܕ݂ܺܝܢܳܐ
ܠܰܡܕ݂ܺܝܢܳܐ܂</div>
<div type="v" n="35">ܐܰܝܟ݁ܰܢܳܐ
ܕ݁ܢܺܐܬ݂ܶܐ
ܥܠܰܝܟ݁ܽܘܢ
ܟ݁ܽܠܶܗ ܕ݁ܡܳܐ
ܕ݁ܙܰܕ݁ܺܝܩܶܐ
ܕ݁ܶܐܬ݂ܶܐܫܶܕ݂
ܥܰܠ ܐܰܪܥܳܐ
ܡܶܢ ܕ݁ܡܶܗ
ܕ݁ܗܳܒ݂ܶܝܠ
ܙܰܕ݁ܺܝܩܳܐ
ܘܰܥܕ݂ܰܡܳܐ
ܠܰܕ݂ܡܶܗ
ܕ݁ܰܙܟ݂ܰܪܝܳܐ
ܒ݁ܰܪ
ܒ݁ܪܰܟ݂ܝܳܐ ܗܰܘ
ܕ݁ܰܩܛܰܠܬ݁ܽܘܢ
ܒ݁ܰܝܢܰܝ
ܗܰܝܟ݁ܠܳܐ
ܠܡܰܕ݂ܒ݁ܚܳܐ܂</div>
<div type="v" n="36">ܐܰܡܺܝܢ
ܐܳܡܰܪ ܐ݈ܢܳܐ
ܠܟ݂ܽܘܢ
ܕ݁ܢܺܐܬ݂ܝܳܢ
ܗܳܠܶܝܢ
ܟ݁ܽܠܗܶܝܢ ܥܰܠ
ܫܰܪܒ݁ܬ݂ܳܐ
ܗܳܕ݂ܶܐ܂</div>
<div type="v" n="37">ܐܽܘܪܺܫܠܶܡ
ܐܽܘܪܺܫܠܶܡ
ܩܳܛܠܰܬ݂
ܢܒ݂ܺܝܶܐ
ܘܪܳܓ݂ܡܰܬ݂
ܠܰܐܝܠܶܝܢ
ܕ݁ܰܫܠܺܝܚܺܝܢ
ܠܘܳܬ݂ܳܗ ܟ݁ܡܳܐ
ܙܰܒ݂ܢܺܝܢ
ܨܒ݂ܺܝܬ݂
ܕ݁ܶܐܟ݁ܰܢܶܫ
ܒ݁ܢܰܝܟ݁ܝ
ܐܰܝܟ݂
ܕ݁ܟ݂ܳܢܫܳܐ
ܬ݁ܰܪܢܳܓ݂ܽܘܠܬ݁ܳܐ
ܦ݁ܰܪܽܘܓ݂ܶܝܗ
ܬ݁ܚܶܝܬ݂
ܓ݁ܶܦ݂ܶܝܗ ܘܠܳܐ
ܨܒ݂ܰܝܬ݁ܽܘܢ܂</div>
<div type="v" n="38">ܗܳܐ
ܡܶܫܬ݁ܒ݂ܶܩ
ܠܟ݂ܽܘܢ
ܒ݁ܰܝܬ݁ܟ݂ܽܘܢ
ܚܰܪܒ݁ܳܐ܂</div>
<div type="v" n="39">ܐܳܡܰܪܢܳܐ
ܠܟ݂ܽܘܢ ܓ݁ܶܝܪ
ܕ݁ܠܳܐ
ܬ݁ܶܚܙܽܘܢܳܢܝ
ܡܶܢ ܗܳܫܳܐ
ܥܕ݂ܰܡܳܐ
ܕ݁ܬ݂ܺܐܡܪܽܘܢ
ܒ݁ܪܺܝܟ݂ ܗ݈ܽܘ
ܕ݁ܳܐܬ݂ܶܐ
ܒ݁ܰܫܡܶܗ
ܕ݁ܡܳܪܝܳܐ܂</div>
</div>
<div type="ch" n="24">
<div type="title" n="title"> ܀ ܡܬܝ ܟܕܕ </div>
<div type="v" n="1">ܘܰܢܦ݂ܰܩ
ܝܶܫܽܘܥ ܡܶܢ
ܗܰܝܟ݁ܠܳܐ
ܠܡܺܐܙܰܠ
ܘܰܩܪܶܒ݂ܘ
ܬ݁ܰܠܡܺܝܕ݂ܰܘܗ݈ܝ
ܡܚܰܘܶܝܢ ܗ݈ܘܰܘ
ܠܶܗ ܒ݁ܶܢܝܳܢܶܗ
ܕ݁ܗܰܝܟ݁ܠܳܐ܂</div>
<div type="v" n="2">ܗܽܘ ܕ݁ܶܝܢ
ܐܶܡܰܪ ܠܗܽܘܢ
ܠܳܐ ܗܳܐ
ܚܳܙܶܝܢ
ܐܢ݈ܬ݁ܽܘܢ
ܗܳܠܶܝܢ
ܟ݁ܽܠܗܶܝܢ
ܐܰܡܺܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܠܳܐ
ܬ݁ܶܫܬ݁ܒ݂ܶܩ
ܗܳܪܟ݁ܳܐ
ܟ݁ܺܐܦ݂ ܥܰܠ
ܟ݁ܺܐܦ݂ ܕ݁ܠܳܐ
ܬ݁ܶܣܬ݁ܬ݂ܰܪ܂</div>
<div type="v" n="3">ܘܟ݂ܰܕ݂
ܝܺܬ݂ܶܒ݂
ܝܶܫܽܘܥ ܥܰܠ
ܛܽܘܪܳܐ
ܕ݁ܙܰܝܬ݁ܶܐ
ܩܪܶܒ݂ܘ
ܬ݁ܰܠܡܺܝܕ݂ܰܘܗ݈ܝ
ܘܳܐܡܪܺܝܢ
ܒ݁ܰܝܢܰܝܗܽܘܢ
ܘܠܶܗ ܐܶܡܰܪ
ܠܰܢ ܐܶܡܰܬ݂ܝ
ܗܳܠܶܝܢ
ܢܶܗܘܝܳܢ
ܘܡܳܢܳܐ ܗ݈ܝ
ܐܳܬ݂ܳܐ
ܕ݁ܡܶܐܬ݂ܺܝܬ݂ܳܟ݂
ܘܰܕ݂ܫܽܘܠܳܡܶܗ
ܕ݁ܥܳܠܡܳܐ܂</div>
<div type="v" n="4">ܥܢܳܐ
ܝܶܫܽܘܥ ܘܶܐܡܰܪ
ܠܗܽܘܢ
ܐܶܙܕ݁ܰܗ݈ܪܘ
ܠܳܐ ܐ݈ܢܳܫ
ܢܰܛܥܶܝܟ݂ܽܘܢ܂</div>
<div type="v" n="5">ܣܰܓ݁ܺܝܶܐܐ
ܓ݁ܶܝܪ
ܢܺܐܬ݂ܽܘܢ
ܒ݁ܫܶܡܝ
ܘܢܺܐܡܪܽܘܢ
ܕ݁ܶܐܢܳܐ ܐ݈ܢܳܐ
ܡܫܺܝܚܳܐ
ܘܣܰܓ݁ܺܝܶܐܐ
ܢܶܛܥܽܘܢ܂</div>
<div type="v" n="6">ܥܬ݂ܺܝܕ݂ܺܝܢ
ܐܢ݈ܬ݁ܽܘܢ
ܕ݁ܶܝܢ ܠܡܶܫܡܰܥ
ܩܺܐܪܣܶܐ
ܘܫܶܡܥܳܐ
ܕ݁ܰܩܪܳܒ݂ܶܐ
ܚܙܰܘ ܠܳܐ
ܬ݁ܶܬ݁ܕ݁ܰܘܕ݂ܽܘܢ
ܘܳܠܶܐ ܓ݁ܶܝܪ
ܕ݁ܟ݂ܽܠܗܶܝܢ
ܢܶܗܘܝܳܢ ܐܶܠܳܐ
ܠܳܐ ܥܕ݂ܰܟ݁ܺܝܠ
ܫܽܘܠܳܡܳܐ܂</div>
<div type="v" n="7">ܢܩܽܘܡ
ܓ݁ܶܝܪ ܥܰܡܳܐ
ܥܰܠ ܥܰܡܳܐ
ܘܡܰܠܟ݁ܽܘܬ݂ܳܐ
ܥܰܠ
ܡܰܠܟ݁ܽܘܬ݂ܳܐ
ܘܢܶܗܘܽܘܢ
ܟ݁ܰܦ݂ܢܶܐ
ܘܡܰܘܬ݁ܳܢܶܐ
ܘܙܰܘܥܶܐ
ܒ݁ܕ݂ܽܘܟ݁ܳܐ
ܕ݁ܽܘܟ݁ܳܐ܂</div>
<div type="v" n="8">ܗܳܠܶܝܢ
ܕ݁ܶܝܢ
ܟ݁ܽܠܗܶܝܢ
ܪܺܫܳܐ ܐܶܢܶܝܢ
ܕ݁ܚܶܒ݂ܠܶܐ܂</div>
<div type="v" n="9">ܗܳܝܕ݁ܶܝܢ
ܢܰܫܠܡܽܘܢܳܟ݂ܽܘܢ
ܠܽܐܘܠܨܳܢܶܐ
ܘܢܶܩܛܠܽܘܢܳܟ݂ܽܘܢ
ܘܬ݂ܶܗܘܽܘܢ
ܣܢܺܝܐܝܺܢ ܡܶܢ
ܟ݁ܽܠܗܽܘܢ
ܥܰܡ݈ܡܶܐ ܡܶܛܽܠ
ܫܶܡܝ܂</div>
<div type="v" n="10">ܗܳܝܕ݁ܶܝܢ
ܢܶܬ݂ܟ݁ܰܫܠܽܘܢ
ܣܰܓ݁ܺܝܶܐܐ
ܘܢܶܣܢܽܘܢ ܚܰܕ݂
ܠܚܰܕ݂
ܘܢܰܫܠܡܽܘܢ
ܚܰܕ݂ ܠܚܰܕ݂܂</div>
<div type="v" n="11">ܘܣܰܓ݁ܺܝܶܐܐ
ܢܒ݂ܺܝܶܐ
ܕ݁ܰܓ݁ܳܠܶܐ
ܢܩܽܘܡܽܘܢ
ܘܢܰܛܥܽܘܢ
ܠܣܰܓ݁ܺܝܶܐܐ܂</div>
<div type="v" n="12">ܘܡܶܛܽܠ
ܣܰܓ݁ܺܝܐܽܘܬ݂
ܥܰܘܠܳܐ
ܢܦ݂ܽܘܓ݂
ܚܽܘܒ݁ܳܐ
ܕ݁ܣܰܓ݁ܺܝܶܐܐ܂</div>
<div type="v" n="13">ܡܰܢ
ܕ݁ܰܢܣܰܝܒ݁ܰܪ
ܕ݁ܶܝܢ ܥܕ݂ܰܡܳܐ
ܠܚܰܪܬ݂ܳܐ ܗܽܘ
ܢܺܚܶܐ܂</div>
<div type="v" n="14">ܘܬ݂ܶܬ݂ܟ݁ܪܶܙ
ܗܳܕ݂ܶܐ
ܣܒ݂ܰܪܬ݂ܳܐ
ܕ݁ܡܰܠܟ݁ܽܘܬ݂ܳܐ
ܒ݁ܟ݂ܽܠܶܗ
ܥܳܠܡܳܐ
ܠܣܳܗܕ݁ܽܘܬ݂ܳܐ
ܕ݁ܟ݂ܽܠܗܽܘܢ
ܥܰܡ݈ܡܶܐ
ܘܗܳܝܕ݁ܶܝܢ
ܢܺܐܬ݂ܶܐ
ܫܽܘܠܳܡܳܐ܂</div>
<div type="v" n="15">ܡܳܐ ܕ݁ܶܝܢ
ܕ݁ܰܚܙܰܝܬ݁ܽܘܢ
ܐܳܬ݂ܳܐ
ܛܰܢܦ݂ܬ݂ܳܐ
ܕ݁ܚܽܘܪܒ݁ܳܐ
ܕ݁ܶܐܬ݂ܶܐܡܰܪ
ܒ݁ܕ݂ܳܢܺܝܐܝܶܠ
ܢܒ݂ܺܝܳܐ
ܕ݁ܩܳܝܡܳܐ
ܒ݁ܕ݂ܽܘܟ݁ܬ݂ܳܐ
ܩܰܕ݁ܺܝܫܬ݁ܳܐ
ܗܰܘ ܕ݁ܩܳܪܶܐ
ܢܶܣܬ݁ܰܟ݁ܰܠ܂</div>
<div type="v" n="16">ܗܳܝܕ݁ܶܝܢ
ܐܰܝܠܶܝܢ
ܕ݁ܒ݂ܺܝܗܽܘܕ݂
ܐܶܢܽܘܢ
ܢܶܥܪܩܽܘܢ
ܠܛܽܘܪܳܐ܂</div>
<div type="v" n="17">ܘܗܰܘ
ܕ݁ܒ݂ܶܐܓ݁ܳܪܳܐ
ܗܽܘ ܠܳܐ
ܢܶܚܽܘܬ݂
ܠܡܶܣܰܒ݂
ܕ݁ܰܒ݂ܒ݂ܰܝܬ݁ܶܗ܂</div>
<div type="v" n="18">ܘܰܐܝܢܳܐ
ܕ݁ܰܒ݂ܚܰܩܠܳܐ
ܗܽܘ ܠܳܐ
ܢܶܬ݂ܗܦ݂ܶܟ݂
ܠܒ݂ܶܣܬ݁ܪܶܗ
ܠܡܶܣܰܒ݂
ܠܒ݂ܳܫܶܗ܂</div>
<div type="v" n="19">ܘܳܝ ܕ݁ܶܝܢ
ܠܒ݂ܰܛܢܳܬ݂ܳܐ
ܘܠܰܐܝܠܶܝܢ
ܕ݁ܡܰܝܢܩܳܢ
ܒ݁ܗܳܢܽܘܢ
ܝܰܘܡܳܬ݂ܳܐ܂</div>
<div type="v" n="20">ܨܰܠܰܘ
ܕ݁ܶܝܢ ܕ݁ܠܳܐ
ܢܶܗܘܶܐ
ܥܪܽܘܩܺܝܟ݂ܽܘܢ
ܒ݁ܣܰܬ݂ܘܳܐ
ܘܠܳܐ
ܒ݁ܫܰܒ݁ܬ݂ܳܐ܂</div>
<div type="v" n="21">ܢܶܗܘܶܐ
ܓ݁ܶܝܪ
ܗܳܝܕ݁ܶܝܢ
ܐܽܘܠܨܳܢܳܐ
ܪܰܒ݁ܳܐ ܐܰܝܢܳܐ
ܕ݁ܠܳܐ ܗܘܳܐ
ܡܶܢ ܪܺܫܺܝܬ݂ܶܗ
ܕ݁ܥܳܠܡܳܐ
ܘܰܥܕ݂ܰܡܳܐ
ܠܗܳܫܳܐ ܘܠܳܐ
ܢܶܗܘܶܐ܂</div>
<div type="v" n="22">ܘܶܐܠܽܘ
ܠܳܐ
ܐܶܬ݂ܟ݁ܰܪܺܝܘ
ܝܰܘܡܳܬ݂ܳܐ
ܗܳܢܽܘܢ ܠܳܐ
ܚܳܝܶܐ ܗ݈ܘܳܐ
ܟ݁ܽܠ ܒ݁ܣܰܪ
ܡܶܛܽܠ
ܓ݁ܒ݂ܰܝܳܐ
ܕ݁ܶܝܢ
ܢܶܬ݂ܟ݁ܰܪܽܘܢ
ܝܰܘܡܳܬ݂ܳܐ
ܗܳܢܽܘܢ܂</div>
<div type="v" n="23">ܗܳܝܕ݁ܶܝܢ
ܐܶܢ ܐ݈ܢܳܫ
ܢܺܐܡܰܪ ܠܟ݂ܽܘܢ
ܗܳܐ ܗܳܪܟ݁ܳܐ
ܗܽܘ ܡܫܺܝܚܳܐ
ܐܰܘ ܗܳܪܟ݁ܳܐ
ܠܳܐ
ܬ݁ܗܰܝܡܢܽܘܢ܂</div>
<div type="v" n="24">ܢܩܽܘܡܽܘܢ
ܓ݁ܶܝܪ ܡܫܺܝܚܶܐ
ܕ݁ܰܓ݁ܳܠܶܐ
ܘܰܢܒ݂ܺܝܶܐ
ܕ݁ܟ݂ܰܕ݁ܳܒ݂ܽܘܬ݂ܳܐ
ܘܢܶܬ݁ܠܽܘܢ
ܐܳܬ݂ܘܳܬ݂ܳܐ
ܪܰܘܪܒ݂ܳܬ݂ܳܐ
ܐܰܝܟ݂
ܕ݁ܢܰܛܥܽܘܢ ܐܶܢ
ܡܶܫܟ݁ܚܳܐ ܐܳܦ݂
ܠܰܓ݂ܒ݂ܰܝܳܐ܂</div>
<div type="v" n="25">ܗܳܐ
ܩܰܕ݁ܡܶܬ݂
ܐܶܡܪܶܬ݂
ܠܟ݂ܽܘܢ܂</div>
<div type="v" n="26">ܐܶܢ
ܗܳܟ݂ܺܝܠ
ܢܺܐܡܪܽܘܢ
ܠܟ݂ܽܘܢ ܗܳܐ
ܒ݁ܚܽܘܪܒ݁ܳܐ
ܗܽܘ ܠܳܐ
ܬ݁ܶܦ݁ܩܽܘܢ ܐܰܘ
ܕ݁ܗܳܐ
ܒ݁ܬ݂ܰܘܳܢܳܐ
ܗܽܘ ܠܳܐ
ܬ݁ܗܰܝܡܢܽܘܢ܂</div>
<div type="v" n="27">ܐܰܝܟ݁ܰܢܳܐ
ܓ݁ܶܝܪ
ܕ݁ܒ݂ܰܪܩܳܐ
ܢܳܦ݂ܶܩ ܡܶܢ
ܡܰܕ݂ܢܚܳܐ
ܘܡܶܬ݂ܚܙܶܐ
ܥܕ݂ܰܡܳܐ
ܠܡܰܥܪܒ݂ܳܐ
ܗܳܟ݂ܰܢܳܐ
ܬ݁ܶܗܘܶܐ
ܡܶܐܬ݂ܺܝܬ݂ܶܗ
ܕ݁ܰܒ݂ܪܶܗ
ܕ݁ܐ݈ܢܳܫܳܐ܂</div>
<div type="v" n="28">ܐܰܝܟ݁ܳܐ
ܕ݁ܶܐܢ ܢܶܗܘܶܐ
ܦ݁ܰܓ݂ܪܳܐ
ܬ݁ܰܡܳܢ
ܢܶܬ݂ܟ݁ܰܢܫܽܘܢ
ܢܶܫܪܶܐ܂</div>
<div type="v" n="29">ܡܶܚܕ݂ܳܐ
ܕ݁ܶܝܢ ܒ݁ܳܬ݂ܰܪ
ܐܽܘܠܨܳܢܳܐ
ܕ݁ܝܰܘܡܳܬ݂ܳܐ
ܗܳܢܽܘܢ ܫܶܡܫܳܐ
ܢܶܚܫܰܟ݂
ܘܣܰܗܪܳܐ ܠܳܐ
ܢܚܰܘܶܐ
ܢܽܘܗܪܶܗ
ܘܟ݂ܰܘܟ݁ܒ݂ܶܐ
ܢܶܦ݁ܠܽܘܢ ܡܶܢ
ܫܡܰܝܳܐ
ܘܚܰܝܠܶܐ
ܕ݁ܰܫܡܰܝܳܐ
ܢܶܬ݁ܬ݁ܙܺܝܥܽܘܢ܂</div>
<div type="v" n="30">ܘܗܳܝܕ݁ܶܝܢ
ܢܶܬ݂ܚܙܶܐ
ܢܺܝܫܶܗ
ܕ݁ܰܒ݂ܪܶܗ
ܕ݁ܐ݈ܢܳܫܳܐ
ܒ݁ܰܫܡܰܝܳܐ
ܘܗܳܝܕ݁ܶܝܢ
ܢܰܪܩܕ݂ܳܢ
ܟ݁ܽܠܗܶܝܢ
ܫܰܪܒ݁ܳܬ݂ܳܐ
ܕ݁ܰܐܪܥܳܐ
ܘܢܶܚܙܽܘܢ
ܠܰܒ݂ܪܶܗ
ܕ݁ܐ݈ܢܳܫܳܐ
ܕ݁ܳܐܬ݂ܶܐ ܥܰܠ
ܥܢܳܢܰܝ ܫܡܰܝܳܐ
ܥܰܡ ܚܰܝܠܳܐ
ܘܫܽܘܒ݂ܚܳܐ
ܣܰܓ݁ܺܝܳܐܐ܂</div>
<div type="v" n="31">ܘܰܢܫܰܕ݁ܰܪ
ܡܰܠܰܐܟ݂ܰܘܗ݈ܝ
ܥܰܡ
ܫܺܝܦ݂ܽܘܪܳܐ
ܪܰܒ݁ܳܐ
ܘܰܢܟ݂ܰܢܫܽܘܢ
ܠܰܓ݂ܒ݂ܰܝܳܐ
ܕ݁ܺܝܠܶܗ ܡܶܢ
ܐܰܪܒ݁ܥܳܬ݂
ܪܽܘܚܶܐ ܡܶܢ
ܪܺܫܗܽܘܢ
ܕ݁ܰܫܡܰܝܳܐ
ܘܰܥܕ݂ܰܡܳܐ
ܠܪܺܫܗܽܘܢ܂</div>
<div type="v" n="32">ܡܶܢ
ܬ݁ܺܬ݁ܳܐ ܕ݁ܶܝܢ
ܝܺܠܰܦ݂ܘ
ܦ݁ܶܠܶܐܬ݂ܳܐ
ܕ݁ܡܶܚܕ݂ܳܐ
ܕ݁ܣܰܘܟ݁ܶܝܗ
ܪܳܟ݂ܳܢ
ܘܦ݂ܳܪܥܺܝܢ
ܛܰܪܦ݂ܶܝܗ
ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܰܡܛܳܐ
ܩܰܝܛܳܐ܂</div>
<div type="v" n="33">ܗܳܟ݂ܰܢܳܐ
ܐܳܦ݂
ܐܰܢ݈ܬ݁ܽܘܢ ܡܳܐ
ܕ݁ܰܚܙܰܝܬ݁ܽܘܢ
ܗܳܠܶܝܢ
ܟ݁ܽܠܗܶܝܢ
ܕ݁ܰܥܘ
ܕ݁ܰܡܛܳܬ݂ ܠܳܗ
ܠܬ݂ܰܪܥܳܐ܂</div>
<div type="v" n="34">ܐܰܡܺܝܢ
ܐܳܡܰܪ ܐ݈ܢܳܐ
ܠܟ݂ܽܘܢ ܕ݁ܠܳܐ
ܬ݁ܶܥܒ݁ܰܪ
ܫܰܪܒ݁ܬ݂ܳܐ
ܗܳܕ݂ܶܐ
ܥܕ݂ܰܡܳܐ
ܕ݁ܗܳܠܶܝܢ
ܟ݁ܽܠܗܶܝܢ
ܢܶܗܘܝܳܢ܂</div>
<div type="v" n="35">ܫܡܰܝܳܐ
ܘܰܐܪܥܳܐ
ܢܶܥܒ݁ܪܽܘܢ
ܘܡܶܠܰܝ ܠܳܐ
ܢܶܥܒ݁ܪܳܢ܂</div>
<div type="v" n="36">ܥܰܠ
ܝܰܘܡܳܐ ܕ݁ܶܝܢ
ܗܰܘ ܘܥܰܠ
ܫܳܥܬ݂ܳܐ ܗܳܝ
ܐ݈ܢܳܫ ܠܳܐ
ܝܳܕ݂ܰܥ
ܐܳܦ݂ܠܳܐ
ܡܰܠܰܐܟ݂ܶܐ
ܕ݁ܰܫܡܰܝܳܐ
ܐܶܠܳܐ ܐܰܒ݂ܳܐ
ܒ݁ܰܠܚܽܘܕ݂܂</div>
<div type="v" n="37">ܐܰܝܟ݁ܰܢܳܐ
ܕ݁ܶܝܢ
ܕ݁ܝܰܘܡܰܝ ܢܽܘܚ
ܗܳܟ݂ܰܢܳܐ
ܬ݁ܶܗܘܶܐ
ܡܶܐܬ݂ܺܝܬ݂ܶܗ
ܕ݁ܰܒ݂ܪܶܗ
ܕ݁ܐ݈ܢܳܫܳܐ܂</div>
<div type="v" n="38">ܐܰܝܟ݁ܰܢܳܐ
ܓ݁ܶܝܪ
ܕ݁ܺܐܝܬ݂ܰܝܗܽܘܢ
ܗ݈ܘܰܘ ܩܕ݂ܳܡ
ܛܰܘܦ݂ܳܢܳܐ
ܐܳܟ݂ܠܺܝܢ
ܘܫܳܬ݂ܶܝܢ
ܘܢܳܣܒ݁ܺܝܢ
ܢܶܫܶܐ
ܘܝܳܗܒ݁ܺܝܢ
ܠܓ݂ܰܒ݂ܪܶܐ
ܥܕ݂ܰܡܳܐ
ܠܝܰܘܡܳܐ ܕ݁ܥܰܠ
ܢܽܘܚ
ܠܟ݂ܶܘܶܝܠܳܐ܂</div>
<div type="v" n="39">ܘܠܳܐ
ܝܺܕ݂ܰܥܘ
ܥܕ݂ܰܡܳܐ
ܕ݁ܶܐܬ݂ܳܐ
ܛܰܘܦ݂ܳܢܳܐ
ܘܰܫܩܰܠ
ܠܟ݂ܽܠܗܽܘܢ
ܗܳܟ݂ܰܢܳܐ
ܬ݁ܶܗܘܶܐ
ܡܶܐܬ݂ܺܝܬ݂ܶܗ
ܕ݁ܰܒ݂ܪܶܗ
ܕ݁ܐ݈ܢܳܫܳܐ܂</div>
<div type="v" n="40">ܗܳܝܕ݁ܶܝܢ
ܬ݁ܪܶܝܢ
ܢܶܗܘܽܘܢ
ܒ݁ܰܩܪܺܝܬ݂ܳܐ
ܚܰܕ݂
ܢܶܬ݁ܕ݁ܒ݂ܰܪ
ܘܚܰܕ݂
ܢܶܫܬ݁ܒ݂ܶܩ܂</div>
<div type="v" n="41">ܘܬ݂ܰܪܬ݁ܶܝܢ
ܢܶܗܘܝܳܢ
ܛܳܚܢܳܢ
ܒ݁ܪܰܚܝܳܐ
ܚܕ݂ܳܐ
ܡܶܬ݁ܕ݁ܰܒ݂ܪܳܐ
ܘܰܚܕ݂ܳܐ
ܡܶܫܬ݁ܰܒ݂ܩܳܐ܂</div>
<div type="v" n="42">ܐܶܬ݁ܬ݁ܥܺܝܪܘ
ܗܳܟ݂ܺܝܠ ܕ݁ܠܳܐ
ܝܳܕ݂ܥܺܝܢ
ܐܢ݈ܬ݁ܽܘܢ
ܒ݁ܰܐܝܕ݂ܳܐ
ܫܳܥܬ݂ܳܐ
ܐܳܬ݂ܶܐ
ܡܳܪܟ݂ܽܘܢ܂</div>
<div type="v" n="43">ܗܳܕ݂ܶܐ
ܕ݁ܶܝܢ ܕ݁ܰܥܘ
ܕ݁ܶܐܠܽܘ
ܝܳܕ݂ܰܥ ܗ݈ܘܳܐ
ܡܳܪܶܐ
ܒ݁ܰܝܬ݁ܳܐ
ܒ݁ܰܐܝܕ݂ܳܐ
ܡܰܛܰܪܬ݂ܳܐ
ܐܳܬ݂ܶܐ
ܓ݁ܰܢܳܒ݂ܳܐ
ܡܶܬ݁ܬ݁ܥܺܝܪ
ܗ݈ܘܳܐ ܘܠܳܐ
ܫܳܒ݂ܶܩ ܗ݈ܘܳܐ
ܕ݁ܢܶܬ݂ܦ݁ܠܶܫ
ܒ݁ܰܝܬ݁ܶܗ܂</div>
<div type="v" n="44">ܡܶܛܽܠ
ܗܳܢܳܐ ܐܳܦ݂
ܐܰܢ݈ܬ݁ܽܘܢ
ܗܘܰܘ
ܡܛܰܝܒ݂ܺܝܢ
ܕ݁ܰܒ݂ܫܳܥܬ݂ܳܐ
ܕ݁ܠܳܐ
ܣܳܒ݂ܪܺܝܢ
ܐܢ݈ܬ݁ܽܘܢ
ܢܺܐܬ݂ܶܐ ܒ݁ܪܶܗ
ܕ݁ܐ݈ܢܳܫܳܐ܂</div>
<div type="v" n="45">ܡܰܢܽܘ
ܟ݁ܰܝ
ܐܺܝܬ݂ܰܘܗ݈ܝ
ܥܰܒ݂ܕ݁ܳܐ
ܡܗܰܝܡܢܳܐ
ܘܚܰܟ݁ܺܝܡܳܐ
ܕ݁ܰܐܩܺܝܡܶܗ
ܡܳܪܶܗ ܥܰܠ
ܒ݁ܢܰܝ
ܒ݁ܰܝܬ݁ܶܗ
ܕ݁ܢܶܬ݁ܶܠ
ܠܗܽܘܢ
ܣܰܝܒ݁ܳܪܬ݁ܳܐ
ܒ݁ܙܰܒ݂ܢܳܗ܂</div>
<div type="v" n="46">ܛܽܘܒ݂ܰܘܗ݈ܝ
ܠܥܰܒ݂ܕ݁ܳܐ ܗܰܘ
ܕ݁ܢܺܐܬ݂ܶܐ
ܡܳܪܶܗ
ܢܶܫܟ݁ܚܺܝܘܗ݈ܝ
ܕ݁ܥܳܒ݂ܶܕ݂
ܗܳܟ݂ܰܢܳܐ܂</div>
<div type="v" n="47">ܐܰܡܺܝܢ
ܐܳܡܰܪ ܐ݈ܢܳܐ
ܠܟ݂ܽܘܢ
ܕ݁ܰܢܩܺܝܡܺܝܘܗ݈ܝ
ܥܰܠ ܟ݁ܽܠ
ܕ݁ܺܐܝܬ݂ ܠܶܗ܂</div>
<div type="v" n="48">ܐܶܢ ܕ݁ܶܝܢ
ܢܺܐܡܰܪ
ܥܰܒ݂ܕ݁ܳܐ ܗܰܘ
ܒ݁ܺܝܫܳܐ
ܒ݁ܠܶܒ݁ܶܗ
ܕ݁ܡܳܪܝ ܡܰܘܚܰܪ
ܠܡܶܐܬ݂ܳܐ܂</div>
<div type="v" n="49">ܘܰܢܫܰܪܶܐ
ܠܡܶܡܚܳܐ
ܟ݁ܢܰܘܳܬ݂ܶܗ
ܘܢܶܗܘܶܐ
ܐܳܟ݂ܶܠ
ܘܫܳܬ݂ܶܐ ܥܰܡ
ܪܰܘܳܝܶܐ܂</div>
<div type="v" n="50">ܢܺܐܬ݂ܶܐ
ܡܳܪܶܗ
ܕ݁ܥܰܒ݂ܕ݁ܳܐ
ܗܰܘ ܒ݁ܝܰܘܡܳܐ
ܕ݁ܠܳܐ ܣܳܒ݂ܰܪ
ܘܰܒ݂ܫܳܥܬ݂ܳܐ
ܕ݁ܠܳܐ
ܝܳܕ݂ܰܥ܂</div>
<div type="v" n="51">ܘܢܶܦ݂ܠܓ݂ܺܝܘܗ݈ܝ
ܘܰܢܣܺܝܡ
ܡܢܳܬ݂ܶܗ ܥܰܡ
ܢܳܣܒ݁ܰܝ
ܒ݁ܰܐܦ݁ܶܐ
ܬ݁ܰܡܳܢ ܢܶܗܘܶܐ
ܒ݁ܶܟ݂ܝܳܐ
ܘܚܽܘܪܳܩ
ܫܶܢܶܐ܂</div>
</div>
<div type="ch" n="25">
<div type="title" n="title"> ܀ ܡܬܝ ܟܗܗ </div>
<div type="v" n="1">ܗܳܝܕ݁ܶܝܢ
ܬ݁ܶܕ݁ܰܡܶܐ
ܡܰܠܟ݁ܽܘܬ݂ܳܐ
ܕ݁ܰܫܡܰܝܳܐ
ܠܰܥܣܰܪ
ܒ݁ܬ݂ܽܘܠܳܢ
ܗܳܢܶܝܢ
ܕ݁ܰܢܣܰܒ݂
ܠܰܡܦ݁ܺܕ݂ܰܝܗܶܝܢ
ܘܰܢܦ݂ܰܩ
ܠܽܐܘܪܰܥ
ܚܰܬ݂ܢܳܐ
ܘܟ݂ܰܠܬ݂ܳܐ܂</div>
<div type="v" n="2">ܚܰܡܶܫ
ܕ݁ܶܝܢ ܡܶܢܗܶܝܢ
ܚܰܟ݁ܺܝܡܳܢ
ܗ݈ܘܰܝ ܘܚܰܡܶܫ
ܣܰܟ݂ܠܳܢ܂</div>
<div type="v" n="3">ܘܗܳܢܶܝܢ
ܣܰܟ݂ܠܳܬ݂ܳܐ
ܢܣܰܒ݂
ܠܰܡܦ݁ܺܕ݂ܰܝܗܶܝܢ
ܘܠܳܐ ܢܣܰܒ݂
ܥܰܡܗܶܝܢ
ܡܶܫܚܳܐ܂</div>
<div type="v" n="4">ܗܳܢܶܝܢ
ܕ݁ܶܝܢ
ܚܰܟ݁ܺܝܡܳܬ݂ܳܐ
ܢܣܰܒ݂ ܡܶܫܚܳܐ
ܒ݁ܡܳܐܢܶܐ ܥܰܡ
ܠܰܡܦ݁ܺܕ݂ܰܝܗܶܝܢ܂</div>
<div type="v" n="5">ܟ݁ܰܕ݂
ܐܰܘܚܰܪ ܕ݁ܶܝܢ
ܚܰܬ݂ܢܳܐ ܢܳܡ
ܟ݁ܽܠܗܶܝܢ
ܘܰܕ݂ܡܶܟ݂܂</div>
<div type="v" n="6">ܘܰܒ݂ܦ݂ܶܠܓ݂ܶܗ
ܕ݁ܠܺܠܝܳܐ
ܗܘܳܬ݂ ܩܥܳܬ݂ܳܐ
ܗܳܐ ܚܰܬ݂ܢܳܐ
ܐܳܬ݂ܶܐ ܦ݁ܽܘܩܘ
ܠܽܐܘܪܥܶܗ܂</div>
<div type="v" n="7">ܗܳܝܕ݁ܶܝܢ
ܩܳܡ ܟ݁ܽܠܗܶܝܢ
ܒ݁ܬ݂ܽܘܠܳܬ݂ܳܐ
ܗܳܠܶܝܢ
ܘܬ݂ܰܩܶܢ
ܠܰܡܦ݁ܺܕ݂ܰܝܗܶܝܢ܂</div>
<div type="v" n="8">ܐܳܡܪܳܢ
ܕ݁ܶܝܢ ܗܳܢܶܝܢ
ܣܰܟ݂ܠܳܬ݂ܳܐ
ܠܚܰܟ݁ܺܝܡܳܬ݂ܳܐ
ܗܰܒ݂ܶܝܢ ܠܰܢ
ܡܶܢ ܡܶܫܚܟ݂ܶܝܢ
ܕ݁ܗܳܐ ܕ݁ܥܶܟ݂ܘ
ܠܗܽܘܢ
ܠܰܡܦ݁ܺܕ݂ܰܝܢ܂</div>
<div type="v" n="9">ܥܢܰܝ
ܗܳܠܶܝܢ
ܚܰܟ݁ܺܝܡܳܬ݂ܳܐ
ܘܳܐܡܪܳܢ ܠܡܳܐ
ܠܳܐ ܢܶܣܦ݁ܰܩ
ܠܰܢ ܘܰܠܟ݂ܶܝܢ
ܐܶܠܳܐ ܙܶܠܶܝܢ
ܠܘܳܬ݂ ܐܰܝܠܶܝܢ
ܕ݁ܰܡܙܰܒ݁ܢܺܝܢ
ܘܰܙܒ݂ܶܢܶܝܢ
ܠܟ݂ܶܝܢ܂</div>
<div type="v" n="10">ܘܟ݂ܰܕ݂
ܐܶܙܰܠ
ܠܡܶܙܒ݁ܰܢ
ܐܶܬ݂ܳܐ
ܚܰܬ݂ܢܳܐ
ܘܰܐܝܠܶܝܢ
ܕ݁ܰܡܛܰܝܒ݂ܳܢ
ܗ݈ܘܰܝ ܥܰܠ
ܥܰܡܶܗ ܠܒ݂ܶܝܬ݂
ܚܠܽܘܠܳܐ
ܘܶܐܬ݁ܬ݁ܚܶܕ݂
ܬ݁ܰܪܥܳܐ܂</div>
<div type="v" n="11">ܒ݁ܚܰܪܬ݂ܳܐ
ܕ݁ܶܝܢ ܐܶܬ݂ܰܝ
ܐܳܦ݂ ܗܳܢܶܝܢ
ܒ݁ܬ݂ܽܘܠܳܬ݂ܳܐ
ܐ݈ܚܪܳܢܝܳܬ݂ܳܐ
ܘܳܐܡܪܳܢ ܡܳܪܰܢ
ܡܳܪܰܢ ܦ݁ܬ݂ܰܚ
ܠܰܢ܂</div>
<div type="v" n="12">ܗܽܘ ܕ݁ܶܝܢ
ܥܢܳܐ ܘܶܐܡܰܪ
ܠܗܶܝܢ ܐܰܡܺܝܢ
ܐܳܡܰܪ ܐ݈ܢܳܐ
ܠܟ݂ܶܝܢ ܕ݁ܠܳܐ
ܝܳܕ݂ܰܥ ܐ݈ܢܳܐ
ܠܟ݂ܶܝܢ܂</div>
<div type="v" n="13">ܐܶܬ݁ܬ݁ܥܺܝܪܘ
ܗܳܟ݂ܺܝܠ ܕ݁ܠܳܐ
ܝܳܕ݂ܥܺܝܢ
ܐܢ݈ܬ݁ܽܘܢ
ܠܝܰܘܡܳܐ ܗܰܘ
ܘܠܳܐ
ܠܫܳܥܬ݂ܳܐ܂</div>
<div type="v" n="14">ܐܰܝܟ݂
ܓ݁ܰܒ݂ܪܳܐ
ܓ݁ܶܝܪ ܕ݁ܰܚܙܰܩ
ܩܪܳܐ
ܠܥܰܒ݂ܕ݁ܰܘܗ݈ܝ
ܘܰܐܫܠܶܡ ܠܗܽܘܢ
ܩܶܢܝܳܢܶܗ܂</div>
<div type="v" n="15">ܐܺܝܬ݂
ܕ݁ܝܰܗ݈ܒ݂ ܠܶܗ
ܚܰܡܶܫ
ܟ݁ܰܟ݁ܪܺܝܢ
ܘܺܐܝܬ݂
ܕ݁ܬ݂ܰܪܬ݁ܶܝܢ
ܘܺܐܝܬ݂
ܕ݁ܰܚܕ݂ܳܐ
ܐ݈ܢܳܫ ܐ݈ܢܳܫ
ܐܰܝܟ݂ ܚܰܝܠܶܗ
ܘܰܚܙܰܩ
ܡܶܚܕ݂ܳܐ܂</div>
<div type="v" n="16">ܐܶܙܰܠ
ܕ݁ܶܝܢ ܗܰܘ
ܕ݁ܰܢܣܰܒ݂
ܚܰܡܶܫ
ܟ݁ܰܟ݁ܪܺܝܢ
ܐܶܬ݁ܬ݁ܰܓ݁ܰܪ
ܒ݁ܗܶܝܢ
ܘܺܝܬ݂ܰܪ ܚܰܡܶܫ
ܐ݈ܚܪܳܢܝܳܢ܂</div>
<div type="v" n="17">ܘܗܳܟ݂ܘܳܬ݂
ܐܳܦ݂ ܗܰܘ
ܕ݁ܬ݂ܰܪܬ݁ܶܝܢ
ܐܶܬ݁ܬ݁ܰܓ݁ܰܪ
ܬ݁ܰܪܬ݁ܶܝܢ
ܐ݈ܚܪܳܢܝܳܢ܂</div>
<div type="v" n="18">ܗܰܘ ܕ݁ܶܝܢ
ܕ݁ܰܢܣܰܒ݂
ܚܕ݂ܳܐ ܐܶܙܰܠ
ܚܦ݂ܰܪ
ܒ݁ܰܐܪܥܳܐ
ܘܛܰܫܺܝ
ܟ݁ܶܣܦ݁ܳܐ
ܕ݁ܡܳܪܶܗ܂</div>
<div type="v" n="19">ܒ݁ܳܬ݂ܰܪ
ܕ݁ܶܝܢ ܙܰܒ݂ܢܳܐ
ܣܰܓ݁ܺܝܳܐܐ
ܐܶܬ݂ܳܐ
ܡܳܪܗܽܘܢ
ܕ݁ܥܰܒ݂ܕ݁ܶܐ
ܗܳܢܽܘܢ
ܘܰܢܣܰܒ݂
ܡܶܢܗܽܘܢ
ܚܽܘܫܒ݁ܳܢܳܐ܂</div>
<div type="v" n="20">ܘܰܩܪܶܒ݂
ܗܰܘ ܕ݁ܰܢܣܰܒ݂
ܗ݈ܘܳܐ ܚܰܡܶܫ
ܟ݁ܰܟ݁ܪܺܝܢ
ܘܩܰܪܶܒ݂ ܚܰܡܶܫ
ܐ݈ܚܪܳܢܝܳܢ
ܘܶܐܡܰܪ ܡܳܪܝ
ܚܰܡܶܫ
ܟ݁ܰܟ݁ܪܺܝܢ
ܝܰܗ݈ܒ݂ܬ݁ ܠܺܝ
ܗܳܐ ܚܰܡܶܫ
ܐ݈ܚܪܳܢܝܳܢ
ܐܶܬ݁ܬ݁ܰܓ݁ܪܶܬ݂
ܥܠܰܝܗܶܝܢ܂</div>
<div type="v" n="21">ܐܳܡܰܪ ܠܶܗ
ܡܳܪܶܗ ܐܺܝܘ
ܥܰܒ݂ܕ݁ܳܐ
ܛܳܒ݂ܳܐ
ܘܰܡܗܰܝܡܢܳܐ
ܥܰܠ ܩܰܠܺܝܠ
ܡܗܰܝܡܰܢ
ܗ݈ܘܰܝܬ݁ ܥܰܠ
ܣܰܓ݁ܺܝ
ܐܰܩܺܝܡܳܟ݂
ܥܽܘܠ
ܠܚܰܕ݂ܽܘܬ݂ܶܗ
ܕ݁ܡܳܪܳܟ݂܂</div>
<div type="v" n="22">ܘܰܩܪܶܒ݂
ܗܰܘ
ܕ݁ܬ݂ܰܪܬ݁ܶܝܢ
ܟ݁ܰܟ݁ܪܰܘܗ݈ܝ
ܘܶܐܡܰܪ ܡܳܪܝ
ܬ݁ܰܪܬ݁ܶܝܢ
ܟ݁ܰܟ݁ܪܺܝܢ
ܝܰܗ݈ܒ݂ܬ݁ ܠܺܝ
ܗܳܐ ܬ݁ܰܪܬ݁ܶܝܢ
ܐ݈ܚܪܳܢܝܳܢ
ܐܶܬ݁ܬ݁ܰܓ݁ܪܶܬ݂
ܥܠܰܝܗܶܝܢ܂</div>
<div type="v" n="23">ܐܳܡܰܪ ܠܶܗ
ܡܳܪܶܗ ܐܺܝܘ
ܥܰܒ݂ܕ݁ܳܐ
ܛܳܒ݂ܳܐ
ܘܰܡܗܰܝܡܢܳܐ
ܥܰܠ ܩܰܠܺܝܠ
ܡܗܰܝܡܰܢ
ܗ݈ܘܰܝܬ݁ ܥܰܠ
ܣܰܓ݁ܺܝ
ܐܰܩܺܝܡܳܟ݂
ܥܽܘܠ
ܠܚܰܕ݂ܽܘܬ݂ܶܗ
ܕ݁ܡܳܪܳܟ݂܂</div>
<div type="v" n="24">ܩܪܶܒ݂
ܕ݁ܶܝܢ ܐܳܦ݂
ܗܰܘ ܕ݁ܰܢܣܰܒ݂
ܚܕ݂ܳܐ
ܟ݁ܰܟ݁ܪܳܐ
ܘܶܐܡܰܪ ܡܳܪܝ
ܝܳܕ݂ܰܥ
ܗ݈ܘܺܝܬ݂ ܠܳܟ݂
ܕ݁ܓ݂ܰܒ݂ܪܳܐ
ܐܰܢ݈ܬ݁ ܩܰܫܝܳܐ
ܘܚܳܨܶܕ݂
ܐܰܢ݈ܬ݁
ܐܰܝܟ݁ܳܐ ܕ݁ܠܳܐ
ܙܪܰܥܬ݁
ܘܰܡܟ݂ܰܢܶܫ
ܐܰܢ݈ܬ݁ ܡܶܢ
ܐܰܝܟ݁ܳܐ ܕ݁ܠܳܐ
ܒ݁ܰܕ݁ܰܪܬ݁܂</div>
<div type="v" n="25">ܘܕ݂ܶܚܠܶܬ݂
ܘܶܐܙܶܠ݈ܬ݂
ܛܰܫܺܝܬ݂ܳܗ
ܟ݁ܰܟ݁ܪܳܟ݂
ܒ݁ܰܐܪܥܳܐ ܗܳܐ
ܐܺܝܬ݂ ܠܳܟ݂
ܕ݁ܺܝܠܳܟ݂܂</div>
<div type="v" n="26">ܥܢܳܐ
ܡܳܪܶܗ ܘܶܐܡܰܪ
ܠܶܗ ܥܰܒ݂ܕ݁ܳܐ
ܒ݁ܺܝܫܳܐ
ܘܰܚܒ݂ܰܢܳܢܳܐ
ܝܳܕ݂ܰܥ
ܗ݈ܘܰܝܬ݁
ܕ݁ܚܳܨܶܕ݂
ܐ݈ܢܳܐ ܐܰܝܟ݁ܳܐ
ܕ݁ܠܳܐ ܙܶܪܥܶܬ݂
ܘܰܡܟ݂ܰܢܶܫ
ܐ݈ܢܳܐ ܡܶܢ
ܐܰܝܟ݁ܳܐ ܕ݁ܠܳܐ
ܒ݁ܰܕ݁ܪܶܬ݂܂</div>
<div type="v" n="27">ܘܳܠܶܐ
ܗ݈ܘܳܐ ܠܳܟ݂
ܕ݁ܬ݂ܰܪܡܶܐ
ܟ݁ܶܣܦ݁ܝ ܥܰܠ
ܦ݁ܳܬ݂ܽܘܪܳܐ
ܘܳܐܬ݂ܶܐ
ܗ݈ܘܺܝܬ݂ ܐܶܢܳܐ
ܘܬ݂ܳܒ݂ܰܥ
ܗ݈ܘܺܝܬ݂
ܕ݁ܺܝܠܝ ܥܰܡ
ܪܶܒ݁ܝܳܬ݂ܶܗ܂</div>
<div type="v" n="28">ܣܰܒ݂ܘ
ܗܳܟ݂ܺܝܠ ܡܶܢܶܗ
ܟ݁ܰܟ݁ܪܳܐ
ܘܽܗ݈ܒ݂ܽܘܗ
ܠܗܰܘ ܕ݁ܺܐܝܬ݂
ܠܶܗ ܥܣܰܪ
ܟ݁ܰܟ݁ܪܺܝܢ܂</div>
<div type="v" n="29">ܠܡܰܢ
ܓ݁ܶܝܪ ܕ݁ܺܐܝܬ݂
ܠܶܗ
ܢܶܬ݂ܺܝܗܶܒ݂
ܠܶܗ
ܘܢܶܬ݁ܬ݁ܰܘܣܰܦ݂
ܠܶܗ ܘܗܰܘ
ܕ݁ܶܝܢ ܕ݁ܠܰܝܬ݁
ܠܶܗ ܘܳܐܦ݂ ܗܰܘ
ܕ݁ܺܐܝܬ݂ ܠܶܗ
ܢܶܫܬ݁ܩܶܠ
ܡܶܢܶܗ܂</div>
<div type="v" n="30">ܘܰܠܥܰܒ݂ܕ݁ܳܐ
ܒ݁ܰܛܺܝܠܳܐ
ܐܰܦ݁ܩܽܘܗ݈ܝ
ܠܚܶܫܽܘܟ݂ܳܐ
ܒ݁ܰܪܳܝܳܐ
ܬ݁ܰܡܳܢ ܢܶܗܘܶܐ
ܒ݁ܶܟ݂ܝܳܐ
ܘܚܽܘܪܳܩ
ܫܶܢܶܐ܂</div>
<div type="v" n="31">ܡܳܐ
ܕ݁ܳܐܬ݂ܶܐ
ܕ݁ܶܝܢ ܒ݁ܪܶܗ
ܕ݁ܐ݈ܢܳܫܳܐ
ܒ݁ܫܽܘܒ݂ܚܶܗ
ܘܟ݂ܽܠܗܽܘܢ
ܡܰܠܰܐܟ݂ܰܘܗ݈ܝ
ܩܰܕ݁ܺܝܫܶܐ
ܥܰܡܶܗ
ܗܳܝܕ݁ܶܝܢ
ܢܶܬ݁ܶܒ݂ ܥܰܠ
ܬ݁ܪܳܢܳܘܣ
ܕ݁ܫܽܘܒ݂ܚܶܗ܂</div>
<div type="v" n="32">ܘܢܶܬ݂ܟ݁ܰܢܫܽܘܢ
ܩܕ݂ܳܡܰܘܗ݈ܝ
ܟ݁ܽܠܗܽܘܢ
ܥܰܡ݈ܡܶܐ
ܘܰܢܦ݂ܰܪܶܫ
ܐܶܢܽܘܢ ܚܰܕ݂
ܡܶܢ ܚܰܕ݂
ܐܰܝܟ݂ ܪܳܥܝܳܐ
ܕ݁ܰܡܦ݂ܰܪܶܫ
ܥܶܪܒ݁ܶܐ ܡܶܢ
ܓ݁ܕ݂ܰܝܳܐ܂</div>
<div type="v" n="33">ܘܰܢܩܺܝܡ
ܥܶܪܒ݁ܶܐ ܡܶܢ
ܝܰܡܺܝܢܶܗ
ܘܰܓ݂ܕ݂ܰܝܳܐ
ܡܶܢ ܣܶܡܳܠܶܗ܂</div>
<div type="v" n="34">ܗܳܝܕ݁ܶܝܢ
ܢܺܐܡܰܪ
ܡܰܠܟ݁ܳܐ
ܠܗܳܢܽܘܢ ܕ݁ܡܶܢ
ܝܰܡܺܝܢܶܗ ܬ݁ܰܘ
ܒ݁ܪܺܝܟ݂ܰܘܗ݈ܝ
ܕ݁ܳܐܒ݂ܝ
ܝܺܪܰܬ݂ܘ
ܡܰܠܟ݁ܽܘܬ݂ܳܐ
ܕ݁ܰܥܬ݂ܺܝܕ݂ܳܐ
ܗ݈ܘܳܬ݂ ܠܟ݂ܽܘܢ
ܡܶܢ
ܬ݁ܰܪܡܝܳܬ݂ܶܗ
ܕ݁ܥܳܠܡܳܐ܂</div>
<div type="v" n="35">ܟ݁ܶܦ݂ܢܶܬ݂
ܓ݁ܶܝܪ
ܘܝܰܗ݈ܒ݂ܬ݁ܽܘܢ
ܠܺܝ ܠܡܶܐܟ݂ܰܠ
ܘܰܨܗܺܝܬ݂
ܘܰܐܫܩܺܝܬ݁ܽܘܢܳܢܝ
ܐܰܟ݂ܣܢܳܝܳܐ
ܗ݈ܘܺܝܬ݂
ܘܟ݂ܰܢܶܫܬ݁ܽܘܢܳܢܝ܂</div>
<div type="v" n="36">ܥܰܪܛܶܠܳܝܳܐ
ܗ݈ܘܺܝܬ݂
ܘܟ݂ܰܣܺܝܬ݁ܽܘܢܳܢܝ
ܟ݁ܪܺܝܗ
ܗ݈ܘܺܝܬ݂
ܘܰܣܥܰܪܬ݁ܽܘܢܳܢܝ
ܘܒ݂ܶܝܬ݂
ܐܰܣܺܝܪܶܐ
ܗ݈ܘܺܝܬ݂
ܘܶܐܬ݂ܰܝܬ݁ܽܘܢ
ܠܘܳܬ݂ܝ܂</div>
<div type="v" n="37">ܗܳܝܕ݁ܶܝܢ
ܢܺܐܡܪܽܘܢ ܠܶܗ
ܗܳܢܽܘܢ
ܙܰܕ݁ܺܝܩܶܐ
ܡܳܪܰܢ ܐܶܡܰܬ݂ܝ
ܚܙܰܝܢܳܟ݂
ܕ݁ܰܟ݂ܦ݂ܶܢ
ܐܰܢ݈ܬ݁
ܘܬ݂ܰܪܣܺܝܢܳܟ݂
ܐܰܘ ܕ݁ܰܨܗܶܐ
ܐܰܢ݈ܬ݁
ܘܰܐܫܩܺܝܢܳܟ݂܂</div>
<div type="v" n="38">ܘܶܐܡܰܬ݂ܝ
ܚܙܰܝܢܳܟ݂
ܕ݁ܰܐܟ݂ܣܢܳܝܳܐ
ܐܰܢ݈ܬ݁
ܘܟ݂ܰܢܶܫܢܳܟ݂
ܐܰܘ
ܕ݁ܥܰܪܛܶܠܳܝ
ܐܰܢ݈ܬ݁
ܘܟ݂ܰܣܺܝܢܳܟ݂܂</div>
<div type="v" n="39">ܘܶܐܡܰܬ݂ܝ
ܚܙܰܝܢܳܟ݂
ܟ݁ܪܺܝܗܳܐ ܐܰܘ
ܒ݁ܶܝܬ݂
ܐܰܣܺܝܪܶܐ
ܘܶܐܬ݂ܰܝܢ
ܠܘܳܬ݂ܳܟ݂܂</div>
<div type="v" n="40">ܘܰܥܢܳܐ
ܡܰܠܟ݁ܳܐ
ܘܶܐܡܰܪ ܠܗܽܘܢ
ܐܰܡܺܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܰܟ݂ܡܳܐ
ܕ݁ܰܥܒ݂ܰܕ݁ܬ݁ܽܘܢ
ܠܚܰܕ݂ ܡܶܢ
ܗܳܠܶܝܢ ܐܰܚܰܝ
ܙܥܽܘܪܶܐ ܠܺܝ
ܗ݈ܽܘ
ܥܒ݂ܰܕ݁ܬ݁ܽܘܢ܂</div>
<div type="v" n="41">ܗܳܝܕ݁ܶܝܢ
ܢܺܐܡܰܪ ܐܳܦ݂
ܠܗܳܢܽܘܢ ܕ݁ܡܶܢ
ܣܶܡܳܠܶܗ ܙܶܠܘ
ܠܟ݂ܽܘܢ ܡܶܢܝ
ܠܺܝܛܶܐ
ܠܢܽܘܪܳܐ
ܕ݁ܰܠܥܳܠܰܡ ܗܳܝ
ܕ݁ܰܡܛܰܝܒ݂ܳܐ
ܠܳܐܟ݂ܶܠܩܰܪܨܳܐ
ܘܰܠܡܰܠܰܐܟ݂ܰܘܗ݈ܝ܂</div>
<div type="v" n="42">ܟ݁ܶܦ݂ܢܶܬ݂
ܓ݁ܶܝܪ ܘܠܳܐ
ܝܰܗ݈ܒ݂ܬ݁ܽܘܢ
ܠܺܝ ܠܡܶܐܟ݂ܰܠ
ܘܰܨܗܺܝܬ݂ ܘܠܳܐ
ܐܰܫܩܺܝܬ݁ܽܘܢܳܢܝ܂</div>
<div type="v" n="43">ܘܰܐܟ݂ܣܢܳܝܳܐ
ܗ݈ܘܺܝܬ݂ ܘܠܳܐ
ܟ݁ܰܢܶܫܬ݁ܽܘܢܳܢܝ
ܘܥܰܪܛܶܠܳܝܳܐ
ܗ݈ܘܺܝܬ݂ ܘܠܳܐ
ܟ݁ܰܣܺܝܬ݁ܽܘܢܳܢܝ
ܘܰܟ݂ܪܺܝܗܳܐ
ܗ݈ܘܺܝܬ݂
ܘܒ݂ܶܝܬ݂
ܐܰܣܺܝܪܶܐ
ܗ݈ܘܺܝܬ݂ ܘܠܳܐ
ܣܥܰܪܬ݁ܽܘܢܳܢܝ܂</div>
<div type="v" n="44">ܗܳܝܕ݁ܶܝܢ
ܢܶܥܢܽܘܢ ܐܳܦ݂
ܗܶܢܽܘܢ
ܘܢܺܐܡܪܽܘܢ
ܡܳܪܰܢ ܐܶܡܰܬ݂ܝ
ܚܙܰܝܢܳܟ݂
ܟ݁ܰܦ݂ܢܳܐ ܐܰܘ
ܨܰܗܝܳܐ ܐܰܘ
ܐܰܟ݂ܣܢܳܝܳܐ
ܐܰܘ
ܥܰܪܛܶܠܳܝܳܐ
ܐܰܘ ܟ݁ܪܺܝܗܳܐ
ܐܰܘ ܒ݁ܶܝܬ݂
ܐܰܣܺܝܪܶܐ ܘܠܳܐ
ܫܰܡܶܫܢܳܟ݂܂</div>
<div type="v" n="45">ܗܳܝܕ݁ܶܝܢ
ܢܶܥܢܶܐ
ܘܢܺܐܡܰܪ ܠܗܽܘܢ
ܐܰܡܺܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܰܟ݂ܡܳܐ
ܕ݁ܠܳܐ
ܥܒ݂ܰܕ݁ܬ݁ܽܘܢ
ܠܚܰܕ݂ ܡܶܢ
ܗܳܠܶܝܢ
ܙܥܽܘܪܶܐ ܐܳܦ݂
ܠܳܐ ܠܺܝ
ܥܒ݂ܰܕ݁ܬ݁ܽܘܢ܂</div>
<div type="v" n="46">ܘܢܺܐܙܽܠ݈ܘܢ
ܗܳܠܶܝܢ
ܠܬ݂ܰܫܢܺܝܩܳܐ
ܕ݁ܰܠܥܳܠܰܡ
ܘܙܰܕ݁ܺܝܩܶܐ
ܠܚܰܝܶܐ
ܕ݁ܰܠܥܳܠܰܡ܂</div>
</div>
<div type="ch" n="26">
<div type="title" n="title"> ܀ ܡܬܝ ܟܘܘ </div>
<div type="v" n="1">ܘܰܗܘܳܐ
ܕ݁ܟ݂ܰܕ݂ ܫܰܠܶܡ
ܝܶܫܽܘܥ
ܟ݁ܽܠܗܶܝܢ
ܡܶܠܶܐ ܗܳܠܶܝܢ
ܐܶܡܰܪ
ܠܬ݂ܰܠܡܺܝܕ݂ܰܘܗ݈ܝ܂</div>
<div type="v" n="2">ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܒ݂ܳܬ݂ܰܪ
ܬ݁ܪܶܝܢ
ܝܰܘܡܺܝܢ ܗܳܘܶܐ
ܦ݁ܶܨܚܳܐ
ܘܰܒ݂ܪܶܗ
ܕ݁ܐ݈ܢܳܫܳܐ
ܡܶܫܬ݁ܠܶܡ
ܕ݁ܢܶܙܕ݁ܩܶܦ݂܂</div>
<div type="v" n="3">ܗܳܝܕ݁ܶܝܢ
ܐܶܬ݂ܟ݁ܰܢܰܫܘ
ܪܰܒ݁ܰܝ
ܟ݁ܳܗܢܶܐ
ܘܣܳܦ݂ܪܶܐ
ܘܩܰܫܺܝܫܶܐ
ܕ݁ܥܰܡܳܐ
ܠܕ݂ܳܪܬ݁ܶܗ
ܕ݁ܪܰܒ݁
ܟ݁ܳܗܢܶܐ
ܕ݁ܡܶܬ݂ܩܪܶܐ
ܩܰܝܳܦ݂ܳܐ܂</div>
<div type="v" n="4">ܘܶܐܬ݂ܡܰܠܰܟ݂ܘ
ܥܰܠ ܝܶܫܽܘܥ
ܕ݁ܰܒ݂ܢܶܟ݂ܠܳܐ
ܢܶܐܚܕ݁ܽܘܢܳܝܗ݈ܝ
ܘܢܶܩܛܠܽܘܢܳܝܗ݈ܝ܂</div>
<div type="v" n="5">ܘܳܐܡܪܺܝܢ
ܗ݈ܘܰܘ ܠܳܐ
ܒ݁ܥܰܕ݂ܥܺܕ݂ܳܐ
ܕ݁ܠܳܐ ܢܶܗܘܶܐ
ܫܓ݂ܽܘܫܝܳܐ
ܒ݁ܥܰܡܳܐ܂</div>
<div type="v" n="6">ܘܟ݂ܰܕ݂
ܗܘܳܐ ܝܶܫܽܘܥ
ܒ݁ܒ݂ܶܝܬ݂‌ܥܰܢܝܳܐ
ܒ݁ܒ݂ܰܝܬ݁ܶܗ
ܕ݁ܫܶܡܥܽܘܢ
ܓ݁ܰܪܒ݁ܳܐ܂</div>
<div type="v" n="7">ܩܶܪܒ݁ܰܬ݂
ܠܶܗ
ܐܰܢ݈ܬ݁ܬ݂ܳܐ
ܕ݁ܺܐܝܬ݂ ܥܠܶܝܗ
ܫܳܛܺܝܦ݂ܬ݁ܳܐ
ܕ݁ܡܶܫܚܳܐ
ܕ݁ܒ݂ܶܣܡܳܐ
ܣܰܓ݁ܺܝ
ܕ݁ܡܰܝܳܐ
ܘܰܐܫܦ݁ܰܥܬ݂ܳܗ
ܥܰܠ ܪܺܫܶܗ
ܕ݁ܝܶܫܽܘܥ
ܟ݁ܰܕ݂
ܣܡܺܝܟ݂܂</div>
<div type="v" n="8">ܚܙܰܘ ܕ݁ܶܝܢ
ܬ݁ܰܠܡܺܝܕ݂ܰܘܗ݈ܝ
ܘܶܐܬ݂ܒ݁ܶܐܫ
ܠܗܽܘܢ ܘܶܐܡܰܪܘ
ܠܡܳܢܳܐ
ܐܰܒ݂ܕ݁ܳܢܳܐ
ܗܳܢܳܐ܂</div>
<div type="v" n="9">ܡܶܫܟ݁ܰܚ
ܗ݈ܘܳܐ ܓ݁ܶܝܪ
ܕ݁ܢܶܙܕ݁ܰܒ݁ܰܢ
ܗܳܢܳܐ
ܒ݁ܣܰܓ݁ܺܝ
ܘܢܶܬ݂ܺܝܗܶܒ݂
ܠܡܶܣܟ݁ܺܢܶܐ܂</div>
<div type="v" n="10">ܝܶܫܽܘܥ
ܕ݁ܶܝܢ ܝܺܕ݂ܰܥ
ܘܶܐܡܰܪ ܠܗܽܘܢ
ܡܳܢܳܐ ܡܰܠܶܐܝܢ
ܐܢ݈ܬ݁ܽܘܢ ܠܳܗ
ܠܰܐܢ݈ܬ݁ܬ݂ܳܐ
ܥܒ݂ܳܕ݂ܳܐ
ܫܰܦ݁ܺܝܪܳܐ
ܥܶܒ݂ܕ݁ܰܬ݂
ܠܘܳܬ݂ܝ܂</div>
<div type="v" n="11">ܒ݁ܟ݂ܽܠܙܒ݂ܰܢ
ܓ݁ܶܝܪ
ܡܶܣܟ݁ܺܢܶܐ
ܐܺܝܬ݂ ܠܟ݂ܽܘܢ
ܥܰܡܟ݂ܽܘܢ ܠܺܝ
ܕ݁ܶܝܢ ܠܳܐ
ܒ݁ܟ݂ܽܠܙܒ݂ܰܢ
ܐܺܝܬ݂
ܠܟ݂ܽܘܢ܂</div>
<div type="v" n="12">ܗܳܕ݂ܶܐ
ܕ݁ܶܝܢ
ܕ݁ܰܐܪܡܝܰܬ݂
ܒ݁ܶܣܡܳܐ ܗܳܢܳܐ
ܥܰܠ ܓ݁ܽܘܫܡܝ
ܐܰܝܟ݂
ܕ݁ܰܠܡܶܩܒ݁ܪܰܢܝ
ܥܶܒ݂ܕ݁ܰܬ݂܂</div>
<div type="v" n="13">ܘܰܐܡܺܝܢ
ܐܳܡܰܪ ܐ݈ܢܳܐ
ܠܟ݂ܽܘܢ
ܕ݁ܰܐܝܟ݁ܳܐ
ܕ݁ܬ݂ܶܬ݂ܟ݁ܪܶܙ
ܣܒ݂ܰܪܬ݂ܝ
ܗܳܕ݂ܶܐ
ܒ݁ܟ݂ܽܠܶܗ
ܥܳܠܡܳܐ
ܢܶܬ݂ܡܰܠܰܠ
ܐܳܦ݂ ܡܶܕ݁ܶܡ
ܕ݁ܥܶܒ݂ܕ݁ܰܬ݂
ܗܳܕ݂ܶܐ
ܠܕ݂ܽܘܟ݂ܪܳܢܳܗ܂</div>
<div type="v" n="14">ܗܳܝܕ݁ܶܝܢ
ܐܶܙܰܠ ܚܰܕ݂
ܡܶܢ ܬ݁ܪܶܥܣܰܪ
ܕ݁ܡܶܬ݂ܩܪܶܐ
ܝܺܗܽܘܕ݂ܳܐ
ܣܟ݂ܰܪܝܽܘܛܳܐ
ܠܘܳܬ݂ ܪܰܒ݁ܰܝ
ܟ݁ܳܗܢܶܐ܂</div>
<div type="v" n="15">ܘܶܐܡܰܪ
ܠܗܽܘܢ ܡܳܢܳܐ
ܨܳܒ݂ܶܝܢ
ܐܢ݈ܬ݁ܽܘܢ
ܠܡܶܬ݁ܰܠ ܠܺܝ
ܘܶܐܢܳܐ ܡܰܫܠܶܡ
ܐ݈ܢܳܐ ܠܶܗ
ܠܟ݂ܽܘܢ ܗܶܢܽܘܢ
ܕ݁ܶܝܢ ܐܰܩܺܝܡܘ
ܠܶܗ ܬ݁ܠܳܬ݂ܺܝܢ
ܕ݁ܟ݂ܶܣܦ݁ܳܐ܂</div>
<div type="v" n="16">ܘܡܶܢ
ܗܳܝܕ݁ܶܝܢ
ܒ݁ܳܥܶܐ ܗ݈ܘܳܐ
ܠܶܗ ܦ݁ܶܠܥܳܐ
ܕ݁ܢܰܫܠܡܺܝܘܗ݈ܝ܂</div>
<div type="v" n="17">ܒ݁ܝܰܘܡܳܐ
ܕ݁ܶܝܢ
ܩܰܕ݂ܡܳܝܳܐ
ܕ݁ܦ݂ܰܛܺܝܪܶܐ
ܩܪܶܒ݂ܘ
ܬ݁ܰܠܡܺܝܕ݂ܶܐ
ܠܘܳܬ݂ ܝܶܫܽܘܥ
ܘܶܐܡܰܪܘ ܠܶܗ
ܐܰܝܟ݁ܳܐ
ܨܳܒ݂ܶܐ ܐܰܢ݈ܬ݁
ܕ݁ܰܢܛܰܝܶܒ݂
ܠܳܟ݂
ܕ݁ܬ݂ܶܠܥܰܣ
ܦ݁ܶܨܚܳܐ܂</div>
<div type="v" n="18">ܗܽܘ ܕ݁ܶܝܢ
ܐܶܡܰܪ ܠܗܽܘܢ
ܙܶܠܘ
ܠܰܡܕ݂ܺܝܢ݈ܬ݁ܳܐ
ܠܘܳܬ݂ ܦ݁ܠܳܢ
ܘܶܐܡܰܪܘ ܠܶܗ
ܪܰܒ݁ܰܢ ܐܳܡܰܪ
ܙܰܒ݂ܢܝ ܡܛܳܐ
ܠܶܗ ܠܘܳܬ݂ܳܟ݂
ܥܳܒ݂ܶܕ݂ ܐ݈ܢܳܐ
ܦ݁ܶܨܚܳܐ ܥܰܡ
ܬ݁ܰܠܡܺܝܕ݂ܰܝ܂</div>
<div type="v" n="19">ܘܬ݂ܰܠܡܺܝܕ݂ܰܘܗ݈ܝ
ܥܒ݂ܰܕ݂ܘ
ܐܰܝܟ݁ܰܢܳܐ
ܕ݁ܰܦ݂ܩܰܕ݂
ܠܗܽܘܢ ܝܶܫܽܘܥ
ܘܛܰܝܶܒ݂ܘ
ܦ݁ܶܨܚܳܐ܂</div>
<div type="v" n="20">ܘܟ݂ܰܕ݂
ܗܘܳܐ ܪܰܡܫܳܐ
ܣܡܺܝܟ݂ ܗܘܳܐ
ܥܰܡ ܬ݁ܪܶܥܣܰܪ
ܬ݁ܰܠܡܺܝܕ݂ܰܘܗ݈ܝ܂</div>
<div type="v" n="21">ܘܟ݂ܰܕ݂
ܠܳܥܣܺܝܢ ܐܶܡܰܪ
ܐܰܡܺܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܚܰܕ݂
ܡܶܢܟ݂ܽܘܢ
ܡܰܫܠܶܡ ܠܺܝ܂</div>
<div type="v" n="22">ܘܟ݂ܶܪܝܰܬ݂
ܠܗܽܘܢ ܛܳܒ݂
ܘܫܰܪܺܝܘ
ܠܡܺܐܡܰܪ ܠܶܗ
ܚܰܕ݂ ܚܰܕ݂
ܡܶܢܗܽܘܢ ܠܡܳܐ
ܐܶܢܳܐ ܡܳܪܝ܂</div>
<div type="v" n="23">ܗܽܘ ܕ݁ܶܝܢ
ܥܢܳܐ ܘܶܐܡܰܪ
ܡܰܢ ܕ݁ܨܳܒ݂ܰܥ
ܐܺܝܕ݂ܶܗ ܥܰܡܝ
ܒ݁ܠܰܓ݁ܬ݂ܳܐ
ܗܽܘ
ܢܰܫܠܡܰܢܝ܂</div>
<div type="v" n="24">ܘܰܒ݂ܪܶܗ
ܕ݁ܐ݈ܢܳܫܳܐ
ܐܳܙܶܠ
ܐܰܝܟ݁ܰܢܳܐ
ܕ݁ܰܟ݂ܬ݂ܺܝܒ݂
ܥܠܰܘܗ݈ܝ ܘܳܝ
ܠܶܗ ܕ݁ܶܝܢ
ܠܓ݂ܰܒ݂ܪܳܐ ܗܰܘ
ܕ݁ܒ݂ܺܐܝܕ݂ܶܗ
ܒ݁ܪܶܗ
ܕ݁ܐ݈ܢܳܫܳܐ
ܡܶܫܬ݁ܠܶܡ
ܦ݁ܰܩܳܚ ܗ݈ܘܳܐ
ܠܶܗ ܠܓ݂ܰܒ݂ܪܳܐ
ܗܰܘ ܐܶܠܽܘ ܠܳܐ
ܐܶܬ݂ܺܝܠܶܕ݂܂</div>
<div type="v" n="25">ܥܢܳܐ
ܝܺܗܽܘܕ݂ܳܐ
ܡܰܫܠܡܳܢܳܐ
ܘܶܐܡܰܪ
ܕ݁ܰܠܡܳܐ ܐܶܢܳܐ
ܗܽܘ ܪܰܒ݁ܺܝ
ܐܳܡܰܪ ܠܶܗ
ܝܶܫܽܘܥ ܐܰܢ݈ܬ݁
ܐܶܡܰܪܬ݁܂</div>
<div type="v" n="26">ܟ݁ܰܕ݂
ܕ݁ܶܝܢ ܠܳܥܣܺܝܢ
ܫܩܰܠ ܝܶܫܽܘܥ
ܠܰܚܡܳܐ
ܘܒ݂ܰܪܶܟ݂
ܘܰܩܨܳܐ
ܘܝܰܗ݈ܒ݂
ܠܬ݂ܰܠܡܺܝܕ݂ܰܘܗ݈ܝ
ܘܶܐܡܰܪ ܣܰܒ݂ܘ
ܐܰܟ݂ܽܘܠܘ
ܗܳܢܰܘ
ܦ݁ܰܓ݂ܪܝ܂</div>
<div type="v" n="27">ܘܰܫܩܰܠ
ܟ݁ܳܣܳܐ
ܘܰܐܘܕ݁ܺܝ
ܘܝܰܗ݈ܒ݂ ܠܗܽܘܢ
ܘܶܐܡܰܪ ܣܰܒ݂ܘ
ܐܶܫܬ݁ܰܘ ܡܶܢܶܗ
ܟ݁ܽܠܟ݂ܽܘܢ܂</div>
<div type="v" n="28">ܗܳܢܰܘ
ܕ݁ܶܡܝ
ܕ݁ܕ݂ܺܝܰܬ݂ܺܩܺܐ
ܚܰܕ݂݈ܬ݂ܳܐ
ܕ݁ܰܚܠܳܦ݂
ܣܰܓ݁ܺܝܶܐܐ
ܡܶܬ݂ܶܐܫܶܕ݂
ܠܫܽܘܒ݂ܩܳܢܳܐ
ܕ݁ܰܚܛܳܗܶܐ܂</div>
<div type="v" n="29">ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܶܝܢ ܕ݁ܠܳܐ
ܐܶܫܬ݁ܶܐ ܡܶܢ
ܗܳܫܳܐ ܡܶܢ
ܗܳܢܳܐ ܝܰܠܕ݁ܳܐ
ܕ݁ܰܓ݂ܦ݂ܶܬ݁ܳܐ
ܥܕ݂ܰܡܳܐ
ܠܝܰܘܡܳܐ
ܕ݁ܒ݂ܶܗ
ܐܶܫܬ݁ܶܝܘܗ݈ܝ
ܥܰܡܟ݂ܽܘܢ
ܚܰܕ݂݈ܬ݂ܳܐ
ܒ݁ܡܰܠܟ݁ܽܘܬ݂ܶܗ
ܕ݁ܳܐܒ݂ܝ܂</div>
<div type="v" n="30">ܘܫܰܒ݁ܰܚܘ
ܘܰܢܦ݂ܰܩܘ
ܠܛܽܘܪ
ܙܰܝܬ݁ܶܐ܂</div>
<div type="v" n="31">ܗܳܝܕ݁ܶܝܢ
ܐܶܡܰܪ ܠܗܽܘܢ
ܝܶܫܽܘܥ
ܐܰܢ݈ܬ݁ܽܘܢ
ܟ݁ܽܠܟ݂ܽܘܢ
ܬ݁ܶܬ݂ܟ݁ܰܫܠܽܘܢ
ܒ݁ܺܝ ܒ݁ܗܳܢܳܐ
ܠܺܠܝܳܐ
ܟ݁ܬ݂ܺܝܒ݂
ܓ݁ܶܝܪ
ܕ݁ܶܐܡܚܶܐ
ܠܪܳܥܝܳܐ
ܘܢܶܬ݂ܒ݁ܰܕ݁ܪܽܘܢ
ܥܶܪܒ݁ܶܐ
ܕ݁ܥܳܢܶܗ܂</div>
<div type="v" n="32">ܡܶܢ
ܒ݁ܳܬ݂ܰܪ
ܕ݁ܩܳܐܶܡ ܐ݈ܢܳܐ
ܕ݁ܶܝܢ ܩܳܕ݂ܶܡ
ܐ݈ܢܳܐ ܠܟ݂ܽܘܢ
ܠܰܓ݂ܠܺܝܠܳܐ܂</div>
<div type="v" n="33">ܥܢܳܐ
ܟ݁ܺܐܦ݂ܳܐ
ܘܶܐܡܰܪ ܠܶܗ
ܐܳܦ݂ܶܢ
ܟ݁ܽܠܢܳܫ
ܢܶܬ݂ܟ݁ܫܶܠ
ܒ݁ܳܟ݂ ܐܶܢܳܐ
ܡܬ݂ܽܘܡ ܠܳܐ
ܐܶܬ݂ܟ݁ܫܶܠ
ܒ݁ܳܟ݂܂</div>
<div type="v" n="34">ܐܳܡܰܪ ܠܶܗ
ܝܶܫܽܘܥ ܐܰܡܺܝܢ
ܐܳܡܰܪ ܐ݈ܢܳܐ
ܠܳܟ݂
ܕ݁ܰܒ݂ܗܳܢܳܐ
ܠܺܠܝܳܐ ܩܕ݂ܳܡ
ܕ݁ܢܶܩܪܶܐ
ܬ݁ܰܪܢܳܓ݂ܠܳܐ
ܬ݁ܠܳܬ݂
ܙܰܒ݂ܢܺܝܢ
ܬ݁ܶܟ݂ܦ݁ܽܘܪ
ܒ݁ܺܝ܂</div>
<div type="v" n="35">ܐܳܡܰܪ ܠܶܗ
ܟ݁ܺܐܦ݂ܳܐ ܐܶܢ
ܢܶܗܘܶܐ ܠܺܝ
ܠܰܡܡܳܬ݂
ܥܰܡܳܟ݂ ܠܳܐ
ܐܶܟ݂ܦ݁ܽܘܪ
ܒ݁ܳܟ݂
ܘܗܳܟ݂ܘܳܬ݂
ܐܳܦ݂ ܟ݁ܽܠܗܽܘܢ
ܬ݁ܰܠܡܺܝܕ݂ܶܐ
ܐܶܡܰܪܘ܂</div>
<div type="v" n="36">ܗܳܝܕ݁ܶܝܢ
ܐܶܬ݂ܳܐ
ܥܰܡܗܽܘܢ
ܝܶܫܽܘܥ
ܠܕ݂ܽܘܟ݁ܬ݂ܳܐ
ܕ݁ܡܶܬ݂ܩܰܪܝܳܐ
ܓ݁ܶܕ݁ܣܺܡܰܢ
ܘܶܐܡܰܪ
ܠܬ݂ܰܠܡܺܝܕ݂ܰܘܗ݈ܝ
ܬ݁ܶܒ݂ܘ
ܗܳܪܟ݁ܳܐ ܥܰܕ݂
ܐܺܙܰܠ
ܐܶܨܰܠܶܐ܂</div>
<div type="v" n="37">ܘܰܕ݂ܒ݂ܰܪ
ܠܟ݂ܺܐܦ݂ܳܐ
ܘܠܰܬ݂ܪܰܝܗܽܘܢ
ܒ݁ܢܰܝ
ܙܰܒ݂ܕ݂ܰܝ
ܘܫܰܪܺܝ
ܠܡܶܬ݂ܟ݁ܡܳܪܽܘ
ܘܰܠܡܶܬ݂ܥܳܩܽܘ܂</div>
<div type="v" n="38">ܘܶܐܡܰܪ
ܠܗܽܘܢ ܟ݁ܰܪܝܳܐ
ܗ݈ܝ ܠܳܗ
ܠܢܰܦ݂ܫܝ
ܥܕ݂ܰܡܳܐ
ܠܡܰܘܬ݁ܳܐ
ܩܰܘܰܘ ܠܺܝ
ܗܳܪܟ݁ܳܐ
ܘܰܫܗܰܪܘ
ܥܰܡܝ܂</div>
<div type="v" n="39">ܘܰܦ݂ܪܰܩ
ܩܰܠܺܝܠ
ܘܰܢܦ݂ܰܠ ܥܰܠ
ܐܰܦ݁ܰܘܗ݈ܝ
ܘܰܡܨܰܠܶܐ
ܗ݈ܘܳܐ ܘܳܐܡܰܪ
ܐܳܒ݂ܝ ܐܶܢ
ܡܶܫܟ݁ܚܳܐ
ܢܶܥܒ݁ܪܰܢܝ
ܟ݁ܳܣܳܐ ܗܳܢܳܐ
ܒ݁ܪܰܡ ܠܳܐ
ܐܰܝܟ݂ ܕ݁ܶܐܢܳܐ
ܨܳܒ݂ܶܐ ܐ݈ܢܳܐ
ܐܶܠܳܐ ܐܰܝܟ݂
ܕ݁ܰܐܢ݈ܬ݁܂</div>
<div type="v" n="40">ܘܶܐܬ݂ܳܐ
ܠܘܳܬ݂
ܬ݁ܰܠܡܺܝܕ݂ܰܘܗ݈ܝ
ܘܶܐܫܟ݁ܰܚ
ܐܶܢܽܘܢ ܟ݁ܰܕ݂
ܕ݁ܰܡܟ݁ܺܝܢ
ܘܶܐܡܰܪ
ܠܟ݂ܺܐܦ݂ܳܐ
ܗܳܟ݂ܰܢܳܐ ܠܳܐ
ܐܶܫܟ݁ܰܚܬ݁ܽܘܢ
ܚܕ݂ܳܐ ܫܳܥܳܐ
ܕ݁ܬ݂ܶܫܗܪܽܘܢ
ܥܰܡܝ܂</div>
<div type="v" n="41">ܐܶܬ݁ܬ݁ܥܺܝܪܘ
ܘܨܰܠܰܘ ܕ݁ܠܳܐ
ܬ݁ܶܥܠܽܘܢ
ܠܢܶܣܝܽܘܢܳܐ
ܪܽܘܚܳܐ
ܡܛܰܝܒ݂ܳܐ
ܦ݁ܰܓ݂ܪܳܐ
ܕ݁ܶܝܢ
ܟ݁ܪܺܝܗ܂</div>
<div type="v" n="42">ܬ݁ܽܘܒ݂
ܐܶܙܰܠ
ܕ݁ܬ݂ܰܪܬ݁ܶܝܢ
ܙܰܒ݂ܢܺܝܢ
ܨܰܠܺܝ ܘܶܐܡܰܪ
ܐܳܒ݂ܝ ܐܶܢ ܠܳܐ
ܡܶܫܟ݁ܰܚ ܗܳܢܳܐ
ܟ݁ܳܣܳܐ
ܕ݁ܢܶܥܒ݁ܰܪ
ܐܶܠܳܐ ܐܶܢ
ܐܶܫܬ݁ܺܝܬ݂ܶܗ
ܢܶܗܘܶܐ
ܨܶܒ݂ܝܳܢܳܟ݂܂</div>
<div type="v" n="43">ܘܶܐܬ݂ܳܐ
ܬ݁ܽܘܒ݂
ܐܶܫܟ݁ܰܚ
ܐܶܢܽܘܢ ܟ݁ܰܕ݂
ܕ݁ܰܡܟ݁ܺܝܢ
ܥܰܝܢܰܝܗܽܘܢ
ܓ݁ܶܝܪ
ܝܰܩܺܝܪܳܢ
ܗ݈ܘܰܝ܂</div>
<div type="v" n="44">ܘܰܫܒ݂ܰܩ
ܐܶܢܽܘܢ ܘܶܐܙܰܠ
ܬ݁ܽܘܒ݂ ܨܰܠܺܝ
ܕ݁ܰܬ݂ܠܳܬ݂
ܙܰܒ݂ܢܺܝܢ ܘܠܳܗ
ܠܡܶܠܬ݂ܳܐ
ܐܶܡܰܪ܂</div>
<div type="v" n="45">ܗܳܝܕ݁ܶܝܢ
ܐܶܬ݂ܳܐ ܠܘܳܬ݂
ܬ݁ܰܠܡܺܝܕ݂ܰܘܗ݈ܝ
ܘܶܐܡܰܪ ܠܗܽܘܢ
ܕ݁ܡܰܟ݂ܘ
ܡܶܟ݁ܺܝܠ
ܘܶܐܬ݁ܬ݁ܢܺܝܚܘ
ܗܳܐ ܡܛܳܬ݂
ܫܳܥܬ݂ܳܐ
ܘܰܒ݂ܪܶܗ
ܕ݁ܐ݈ܢܳܫܳܐ
ܡܶܫܬ݁ܠܶܡ
ܒ݁ܺܐܝܕ݂ܰܝܗܽܘܢ
ܕ݁ܚܰܛܳܝܶܐ܂</div>
<div type="v" n="46">ܩܽܘܡܘ
ܢܺܐܙܰܠ ܗܳܐ
ܡܛܳܐ ܗܰܘ
ܕ݁ܡܰܫܠܶܡ
ܠܺܝ܂</div>
<div type="v" n="47">ܘܥܰܕ݂ ܗܽܘ
ܡܡܰܠܶܠ ܗܳܐ
ܝܺܗܽܘܕ݂ܳܐ
ܡܰܫܠܡܳܢܳܐ
ܚܰܕ݂ ܡܶܢ
ܬ݁ܪܶܥܣܰܪܬ݁ܳܐ
ܐܶܬ݂ܳܐ
ܘܟ݂ܶܢܫܳܐ
ܥܰܡܶܗ
ܣܰܓ݁ܺܝܳܐܐ ܥܰܡ
ܣܰܦ݂ܣܺܪܶܐ
ܘܚܽܘܛܪܶܐ ܡܶܢ
ܠܘܳܬ݂ ܪܰܒ݁ܰܝ
ܟ݁ܳܗܢܶܐ
ܘܩܰܫܺܝܫܶܐ
ܕ݁ܥܰܡܳܐ܂</div>
<div type="v" n="48">ܘܝܰܗ݈ܒ݂
ܗ݈ܘܳܐ ܠܗܽܘܢ
ܐܳܬ݂ܳܐ
ܝܺܗܽܘܕ݂ܳܐ
ܡܰܫܠܡܳܢܳܐ
ܘܶܐܡܰܪ ܠܗܰܘ
ܕ݁ܢܳܫܶܩ ܐ݈ܢܳܐ
ܗܽܘܝܽܘ ܠܶܗ
ܐܰܚܽܘܕ݂ܘ܂</div>
<div type="v" n="49">ܘܡܶܚܕ݂ܳܐ
ܩܪܶܒ݂ ܠܘܳܬ݂
ܝܶܫܽܘܥ ܘܶܐܡܰܪ
ܫܠܳܡ ܪܰܒ݁ܺܝ
ܘܢܰܫܩܶܗ܂</div>
<div type="v" n="50">ܗܽܘ ܕ݁ܶܝܢ
ܝܶܫܽܘܥ ܐܶܡܰܪ
ܠܶܗ ܥܰܠ ܗܳܝ
ܕ݁ܶܐܬ݂ܰܝܬ݁
ܚܰܒ݂ܪܝ
ܗܳܝܕ݁ܶܝܢ
ܐܶܬ݂ܩܰܪܰܒ݂ܘ
ܘܰܐܪܡܺܝܘ
ܐܺܝܕ݂ܰܝܗܽܘܢ
ܥܰܠ ܝܶܫܽܘܥ
ܘܰܐܚܕ݁ܽܘܗ݈ܝ܂</div>
<div type="v" n="51">ܘܗܳܐ ܚܰܕ݂
ܡܶܢ ܗܳܢܽܘܢ
ܕ݁ܥܰܡ ܝܶܫܽܘܥ
ܐܰܘܫܶܛ
ܐܺܝܕ݂ܶܗ
ܘܰܫܡܰܛ
ܣܰܦ݂ܣܺܪܳܐ
ܘܰܡܚܳܝܗ݈ܝ
ܠܥܰܒ݂ܕ݁ܶܗ
ܕ݁ܪܰܒ݁
ܟ݁ܳܗܢܶܐ
ܘܫܰܩܠܳܗ
ܐܶܕ݂ܢܶܗ܂</div>
<div type="v" n="52">ܗܳܝܕ݁ܶܝܢ
ܐܶܡܰܪ ܠܶܗ
ܝܶܫܽܘܥ
ܐܰܗܦ݁ܶܟ݂
ܣܰܦ݂ܣܺܪܳܐ
ܠܕ݂ܽܘܟ݁ܬ݂ܳܗ
ܟ݁ܽܠܗܽܘܢ
ܓ݁ܶܝܪ ܗܳܢܽܘܢ
ܕ݁ܰܢܣܰܒ݂ܘ
ܣܰܝܦ݂ܶܐ
ܒ݁ܣܰܝܦ݂ܶܐ
ܢܡܽܘܬ݂ܽܘܢ܂</div>
<div type="v" n="53">ܐܰܘ
ܣܳܒ݂ܰܪ ܐܰܢ݈ܬ݁
ܕ݁ܠܳܐ ܡܶܫܟ݁ܰܚ
ܐ݈ܢܳܐ
ܕ݁ܶܐܒ݂ܥܶܐ ܡܶܢ
ܐܳܒ݂ܝ ܘܰܢܩܺܝܡ
ܠܺܝ ܗܳܫܳܐ
ܝܰܬ݁ܺܝܪ ܡܶܢ
ܬ݁ܰܪܬ݁ܰܥܶܣܪܶܐ
ܠܶܓ݂ܝܽܘܢܺܝܢ
ܕ݁ܡܰܠܰܐܟ݂ܶܐ܂</div>
<div type="v" n="54">ܐܰܝܟ݁ܰܢܳܐ
ܗܳܟ݂ܺܝܠ
ܢܶܬ݂ܡܰܠܽܘܢ
ܟ݁ܬ݂ܳܒ݂ܶܐ
ܕ݁ܗܳܟ݂ܰܢܳܐ
ܘܳܠܶܐ
ܕ݁ܢܶܗܘܶܐ܂</div>
<div type="v" n="55">ܒ݁ܗܳܝ
ܫܳܥܬ݂ܳܐ ܐܶܡܰܪ
ܝܶܫܽܘܥ
ܠܟ݂ܶܢܫܶܐ
ܐܰܝܟ݂ ܕ݁ܥܰܠ
ܓ݁ܰܝܳܣܳܐ
ܢܦ݂ܰܩܬ݁ܽܘܢ
ܒ݁ܣܰܦ݂ܣܺܪܶܐ
ܘܰܒ݂ܚܽܘܛܪܶܐ
ܕ݁ܬ݂ܶܐܚܕ݁ܽܘܢܳܢܝ
ܟ݁ܽܠܝܽܘܡ
ܠܘܳܬ݂ܟ݂ܽܘܢ
ܒ݁ܗܰܝܟ݁ܠܳܐ
ܝܳܬ݂ܶܒ݂
ܗ݈ܘܺܝܬ݂
ܘܡܰܠܶܦ݂ ܘܠܳܐ
ܐܶܚܰܕ݁ܬ݁ܽܘܢܳܢܝ܂</div>
<div type="v" n="56">ܗܳܕ݂ܶܐ
ܕ݁ܶܝܢ
ܕ݁ܰܗܘܳܬ݂
ܕ݁ܢܶܬ݂ܡܰܠܽܘܢ
ܟ݁ܬ݂ܳܒ݂ܶܐ
ܕ݁ܰܢܒ݂ܺܝܶܐ
ܗܳܝܕ݁ܶܝܢ
ܬ݁ܰܠܡܺܝܕ݂ܶܐ
ܟ݁ܽܠܗܽܘܢ
ܫܰܒ݂ܩܽܘܗ݈ܝ
ܘܰܥܪܰܩܘ܂</div>
<div type="v" n="57">ܘܗܳܢܽܘܢ
ܕ݁ܰܐܚܕ݁ܽܘܗ݈ܝ
ܠܝܶܫܽܘܥ
ܐܰܘܒ݁ܠܽܘܗ݈ܝ
ܠܘܳܬ݂
ܩܰܝܳܦ݂ܳܐ ܪܰܒ݁
ܟ݁ܳܗܢܶܐ
ܐܰܝܟ݁ܳܐ
ܕ݁ܣܳܦ݂ܪܶܐ
ܘܩܰܫܺܝܫܶܐ
ܟ݁ܢܺܝܫܺܝܢ
ܗ݈ܘܰܘ܂</div>
<div type="v" n="58">ܫܶܡܥܽܘܢ
ܕ݁ܶܝܢ
ܟ݁ܺܐܦ݂ܳܐ
ܐܳܙܶܠ ܗ݈ܘܳܐ
ܒ݁ܳܬ݂ܪܶܗ ܡܶܢ
ܪܽܘܚܩܳܐ
ܥܕ݂ܰܡܳܐ
ܠܕ݂ܳܪܬ݁ܶܗ
ܕ݁ܪܰܒ݁
ܟ݁ܳܗܢܶܐ ܘܥܰܠ
ܝܺܬ݂ܶܒ݂ ܠܓ݂ܰܘ
ܥܰܡ ܕ݁ܰܚܫܶܐ
ܕ݁ܢܶܚܙܶܐ
ܚܰܪܬ݂ܳܐ܂</div>
<div type="v" n="59">ܪܰܒ݁ܰܝ
ܟ݁ܳܗܢܶܐ ܕ݁ܶܝܢ
ܘܩܰܫܺܝܫܶܐ
ܘܰܟ݂ܢܽܘܫܬ݁ܳܐ
ܟ݁ܽܠܳܗ
ܒ݁ܳܥܶܝܢ ܗ݈ܘܰܘ
ܥܰܠ ܝܶܫܽܘܥ
ܣܳܗܕ݁ܶܐ ܐܰܝܟ݂
ܕ݁ܰܢܡܺܝܬ݂ܽܘܢܳܝܗ݈ܝ܂</div>
<div type="v" n="60">ܘܠܳܐ
ܐܶܫܟ݁ܰܚܘ
ܘܶܐܬ݂ܰܘ
ܣܰܓ݁ܺܝܶܐܐ
ܣܳܗܕ݁ܶܐ
ܕ݁ܫܽܘܩܪܳܐ
ܐ݈ܚܪܳܝܰܬ݂
ܕ݁ܶܝܢ ܩܪܶܒ݂ܘ
ܬ݁ܪܶܝܢ܂</div>
<div type="v" n="61">ܘܳܐܡܪܺܝܢ
ܗܳܢܳܐ ܐܶܡܰܪ
ܕ݁ܡܶܫܟ݁ܰܚ
ܐ݈ܢܳܐ
ܕ݁ܶܐܫܪܶܐ
ܗܰܝܟ݁ܠܳܐ
ܕ݁ܰܐܠܳܗܳܐ
ܘܠܰܬ݂ܠܳܬ݂ܳܐ
ܝܰܘܡܺܝܢ
ܐܶܒ݂ܢܶܝܘܗ݈ܝ܂</div>
<div type="v" n="62">ܘܩܳܡ ܪܰܒ݁
ܟ݁ܳܗܢܶܐ
ܘܶܐܡܰܪ ܠܶܗ
ܠܳܐ ܡܶܕ݁ܶܡ
ܡܦ݂ܰܢܶܐ
ܐܰܢ݈ܬ݁
ܦ݁ܶܬ݂ܓ݂ܳܡܳܐ
ܡܳܢܳܐ
ܡܰܣܗܕ݂ܺܝܢ
ܥܠܰܝܟ݁
ܗܳܠܶܝܢ܂</div>
<div type="v" n="63">ܝܶܫܽܘܥ
ܕ݁ܶܝܢ ܫܰܬ݁ܺܝܩ
ܗ݈ܘܳܐ ܘܰܥܢܳܐ
ܪܰܒ݁ ܟ݁ܳܗܢܶܐ
ܘܶܐܡܰܪ ܠܶܗ
ܡܰܘܡܶܐ ܐ݈ܢܳܐ
ܠܳܟ݂
ܒ݁ܰܐܠܳܗܳܐ
ܚܰܝܳܐ
ܕ݁ܬ݂ܺܐܡܰܪ ܠܰܢ
ܐܶܢ ܐܰܢ݈ܬ݁
ܗ݈ܽܘ ܡܫܺܝܚܳܐ
ܒ݁ܪܶܗ
ܕ݁ܰܐܠܳܗܳܐ܂</div>
<div type="v" n="64">ܐܳܡܰܪ ܠܶܗ
ܝܶܫܽܘܥ ܐܰܢ݈ܬ݁
ܐܶܡܰܪܬ݁
ܐܳܡܰܪܢܳܐ
ܠܟ݂ܽܘܢ ܕ݁ܶܝܢ
ܕ݁ܡܶܢ ܗܳܫܳܐ
ܬ݁ܶܚܙܽܘܢܳܝܗ݈ܝ
ܠܰܒ݂ܪܶܗ
ܕ݁ܐ݈ܢܳܫܳܐ
ܕ݁ܝܳܬ݂ܶܒ݂ ܡܶܢ
ܝܰܡܺܝܢܳܐ
ܕ݁ܚܰܝܠܳܐ
ܘܳܐܬ݂ܶܐ ܥܰܠ
ܥܢܳܢܰܝ
ܫܡܰܝܳܐ܂</div>
<div type="v" n="65">ܗܳܝܕ݁ܶܝܢ
ܪܰܒ݁ ܟ݁ܳܗܢܶܐ
ܨܰܪܺܝ
ܡܳܐܢܰܘܗ݈ܝ
ܘܶܐܡܰܪ ܗܳܐ
ܓ݁ܰܕ݁ܶܦ݂
ܡܳܢܳܐ ܡܶܟ݁ܺܝܠ
ܡܶܬ݂ܒ݁ܥܶܝܢ
ܠܰܢ ܣܳܗܕ݁ܶܐ
ܗܳܐ ܗܳܫܳܐ
ܫܡܰܥܬ݁ܽܘܢ
ܓ݁ܽܘܕ݁ܳܦ݂ܶܗ܂</div>
<div type="v" n="66">ܡܳܢܳܐ
ܨܳܒ݂ܶܝܢ
ܐܢ݈ܬ݁ܽܘܢ ܥܢܰܘ
ܘܳܐܡܪܺܝܢ
ܚܰܝܳܒ݂ ܗ݈ܽܘ
ܡܰܘܬ݁ܳܐ܂</div>
<div type="v" n="67">ܗܳܝܕ݁ܶܝܢ
ܪܰܩܘ
ܒ݁ܰܐܦ݁ܰܘܗ݈ܝ
ܘܰܡܩܰܦ݁ܚܺܝܢ
ܗ݈ܘܰܘ ܠܶܗ
ܐ݈ܚܪܳܢܶܐ
ܕ݁ܶܝܢ ܡܳܚܶܝܢ
ܗ݈ܘܰܘ ܠܶܗ܂</div>
<div type="v" n="68">ܘܳܐܡܪܺܝܢ
ܐܶܬ݂ܢܰܒ݁ܳܐ
ܠܰܢ ܡܫܺܝܚܳܐ
ܡܰܢܽܘ ܗܰܘ
ܕ݁ܰܡܚܳܟ݂܂</div>
<div type="v" n="69">ܟ݁ܺܐܦ݂ܳܐ
ܕ݁ܶܝܢ ܝܳܬ݂ܶܒ݂
ܗ݈ܘܳܐ ܠܒ݂ܰܪ
ܒ݁ܕ݂ܳܪܬ݁ܳܐ
ܘܩܶܪܒ݁ܰܬ݂
ܠܘܳܬ݂ܶܗ
ܐܰܡܬ݂ܳܐ ܚܕ݂ܳܐ
ܘܳܐܡܪܳܐ ܠܶܗ
ܐܳܦ݂ ܐܰܢ݈ܬ݁
ܥܰܡ ܝܶܫܽܘܥ
ܗ݈ܘܰܝܬ݁
ܢܳܨܪܳܝܳܐ܂</div>
<div type="v" n="70">ܗܽܘ ܕ݁ܶܝܢ
ܟ݁ܦ݂ܰܪ ܩܕ݂ܳܡ
ܟ݁ܽܠܗܽܘܢ
ܘܶܐܡܰܪ ܠܳܐ
ܝܳܕ݂ܰܥ ܐ݈ܢܳܐ
ܡܳܢܳܐ ܐܳܡܪܳܐ
ܐܰܢ݈ܬ݁ܝ܂</div>
<div type="v" n="71">ܘܟ݂ܰܕ݂
ܢܦ݂ܰܩ ܠܣܶܦ݁ܳܐ
ܚܙܳܬ݂ܶܗ
ܐ݈ܚܪܺܬ݂ܳܐ
ܘܳܐܡܪܳܐ ܠܗܽܘܢ
ܕ݁ܬ݂ܰܡܳܢ
ܗ݈ܘܳܐ ܐܳܦ݂
ܗܳܢܳܐ ܥܰܡ
ܝܶܫܽܘܥ
ܢܳܨܪܳܝܳܐ܂</div>
<div type="v" n="72">ܘܬ݂ܽܘܒ݂
ܟ݁ܦ݂ܰܪ
ܒ݁ܡܰܘܡܳܬ݂ܳܐ
ܕ݁ܠܳܐ ܝܳܕ݂ܰܥ
ܐ݈ܢܳܐ ܠܶܗ
ܠܓ݂ܰܒ݂ܪܳܐ܂</div>
<div type="v" n="73">ܡܶܢ
ܒ݁ܳܬ݂ܰܪ
ܩܰܠܺܝܠ ܕ݁ܶܝܢ
ܩܪܶܒ݂ܘ ܗܳܢܽܘܢ
ܕ݁ܩܳܝܡܺܝܢ
ܘܶܐܡܰܪܘ
ܠܟ݂ܺܐܦ݂ܳܐ
ܫܰܪܺܝܪܳܐܝܺܬ݂
ܐܳܦ݂ ܐܰܢ݈ܬ݁
ܡܶܢܗܽܘܢ
ܐܰܢ݈ܬ݁ ܐܳܦ݂
ܡܰܡܠ݈ܠܳܟ݂
ܓ݁ܶܝܪ ܡܰܘܕ݁ܰܥ
ܠܳܟ݂܂</div>
<div type="v" n="74">ܗܳܝܕ݁ܶܝܢ
ܫܰܪܺܝ
ܠܡܰܚܪܳܡܽܘ
ܘܰܠܡܺܐܡܳܐ
ܕ݁ܠܳܐ
ܝܳܕ݂ܰܥܢܳܐ ܠܶܗ
ܠܓ݂ܰܒ݂ܪܳܐ
ܘܒ݂ܳܗ
ܒ݁ܫܳܥܬ݂ܳܐ
ܩܪܳܐ
ܬ݁ܰܪܢܳܓ݂ܠܳܐ܂</div>
<div type="v" n="75">ܘܶܐܬ݁ܕ݁ܟ݂ܰܪ
ܟ݁ܺܐܦ݂ܳܐ
ܡܶܠܬ݂ܳܐ
ܕ݁ܝܶܫܽܘܥ
ܕ݁ܶܐܡܰܪ ܠܶܗ
ܕ݁ܰܩܕ݂ܳܡ
ܕ݁ܢܶܩܪܶܐ
ܬ݁ܰܪܢܳܓ݂ܠܳܐ
ܬ݁ܠܳܬ݂
ܙܰܒ݂ܢܺܝܢ
ܬ݁ܶܟ݂ܦ݁ܽܘܪ
ܒ݁ܺܝ ܘܰܢܦ݂ܰܩ
ܠܒ݂ܰܪ ܒ݁ܟ݂ܳܐ
ܡܰܪܺܝܪܳܐܝܺܬ݂܂</div>
</div>
<div type="ch" n="27">
<div type="title" n="title"> ܀ ܡܬܝ ܟܙܙ </div>
<div type="v" n="1">ܟ݁ܰܕ݂
ܕ݁ܶܝܢ ܗܘܳܐ
ܨܰܦ݂ܪܳܐ
ܡܶܠܟ݁ܳܐ
ܢܣܰܒ݂ܘ ܥܰܠ
ܝܶܫܽܘܥ
ܟ݁ܽܠܗܽܘܢ
ܪܰܒ݁ܰܝ
ܟ݁ܳܗܢܶܐ
ܘܩܰܫܺܝܫܶܐ
ܕ݁ܥܰܡܳܐ ܐܰܝܟ݂
ܕ݁ܰܢܡܺܝܬ݂ܽܘܢܳܝܗ݈ܝ܂</div>
<div type="v" n="2">ܘܰܐܣܪܽܘܗ݈ܝ
ܘܰܐܘܒ݁ܠܽܘܗ݈ܝ
ܘܰܐܫܠܡܽܘܗ݈ܝ
ܠܦ݁ܺܝܠܰܛܳܘܣ
ܗܺܓ݂ܡܽܘܢܳܐ܂</div>
<div type="v" n="3">ܗܳܝܕ݁ܶܝܢ
ܝܺܗܽܘܕ݂ܳܐ
ܡܰܫܠܡܳܢܳܐ
ܟ݁ܰܕ݂ ܚܙܳܐ
ܕ݁ܶܐܬ݂ܚܰܝܰܒ݂
ܝܶܫܽܘܥ
ܐܶܬ݁ܬ݁ܘܺܝ
ܘܶܐܙܰܠ
ܐܰܗܦ݁ܶܟ݂
ܗܳܠܶܝܢ
ܬ݁ܠܳܬ݂ܺܝܢ
ܕ݁ܟ݂ܶܣܦ݁ܳܐ
ܠܪܰܒ݁ܰܝ
ܟ݁ܳܗܢܶܐ
ܘܰܠܩܰܫܺܝܫܶܐ܂</div>
<div type="v" n="4">ܘܶܐܡܰܪ
ܚܛܺܝܬ݂
ܕ݁ܰܐܫܠܡܶܬ݂
ܕ݁ܡܳܐ
ܙܰܟ݁ܳܝܳܐ
ܗܶܢܽܘܢ ܕ݁ܶܝܢ
ܐܶܡܰܪܘ ܠܶܗ
ܠܰܢ ܡܳܐ ܠܰܢ
ܐܰܢ݈ܬ݁ ܝܳܕ݂ܰܥ
ܐܰܢ݈ܬ݁܂</div>
<div type="v" n="5">ܘܰܫܕ݂ܳܝܗ݈ܝ
ܟ݁ܶܣܦ݁ܳܐ
ܒ݁ܗܰܝܟ݁ܠܳܐ
ܘܫܰܢܺܝ ܘܶܐܙܰܠ
ܚܢܰܩ
ܢܰܦ݂ܫܶܗ܂</div>
<div type="v" n="6">ܪܰܒ݁ܰܝ
ܟ݁ܳܗܢܶܐ ܕ݁ܶܝܢ
ܫܰܩܠܽܘܗ݈ܝ
ܠܟ݂ܶܣܦ݁ܳܐ
ܘܶܐܡܰܪܘ ܠܳܐ
ܫܰܠܺܝܛ
ܕ݁ܢܰܪܡܶܝܘܗ݈ܝ
ܒ݁ܶܝܬ݂
ܩܽܘܪܒ݁ܳܢܳܐ
ܡܶܛܽܠ
ܕ݁ܛܺܝܡܰܝ
ܕ݁ܡܳܐ ܗܽܘ܂</div>
<div type="v" n="7">ܘܰܢܣܰܒ݂ܘ
ܡܶܠܟ݁ܳܐ
ܘܰܙܒ݂ܰܢܘ ܒ݁ܶܗ
ܐܳܓ݂ܽܘܪܣܶܗ
ܕ݁ܦ݂ܰܚܳܪܳܐ
ܠܒ݂ܶܝܬ݂
ܩܒ݂ܽܘܪܳܐ
ܕ݁ܰܐܟ݂ܣܢܳܝܶܐ܂</div>
<div type="v" n="8">ܡܶܛܽܠ
ܗܳܢܳܐ
ܐܶܬ݂ܩܪܺܝ
ܐܳܓ݂ܽܘܪܣܳܐ
ܗܰܘ ܩܪܺܝܬ݂ܳܐ
ܕ݁ܰܕ݂ܡܳܐ
ܥܕ݂ܰܡܳܐ
ܠܝܰܘܡܳܢܳܐ܂</div>
<div type="v" n="9">ܗܳܝܕ݁ܶܝܢ
ܐܶܬ݂ܡܰܠܺܝ
ܡܶܕ݁ܶܡ
ܕ݁ܶܐܬ݂ܶܐܡܰܪ
ܒ݁ܝܰܕ݂
ܢܒ݂ܺܝܳܐ
ܕ݁ܶܐܡܰܪ
ܕ݁ܢܶܣܒ݁ܶܬ݂
ܬ݁ܠܳܬ݂ܺܝܢ
ܕ݁ܟ݂ܶܣܦ݁ܳܐ
ܕ݁ܡܰܘܗ݈ܝ
ܕ݁ܝܰܩܺܝܪܳܐ
ܕ݁ܩܰܨܘ ܡܶܢ
ܒ݁ܢܰܝ
ܐܺܝܣܪܳܝܶܠ܂</div>
<div type="v" n="10">ܘܝܶܗܒ݁ܶܬ݂
ܐܶܢܽܘܢ
ܠܳܐܓ݂ܽܘܪܣܶܗ
ܕ݁ܦ݂ܰܚܳܪܳܐ
ܐܰܝܟ݂
ܕ݁ܰܦ݂ܩܰܕ݂ ܠܺܝ
ܡܳܪܝܳܐ܂</div>
<div type="v" n="11">ܗܽܘ ܕ݁ܶܝܢ
ܝܶܫܽܘܥ ܩܳܡ
ܩܕ݂ܳܡ
ܗܺܓ݂ܡܽܘܢܳܐ
ܘܫܰܐܠܶܗ
ܗܺܓ݂ܡܽܘܢܳܐ
ܘܶܐܡܰܪ ܠܶܗ
ܐܰܢ݈ܬ݁ ܗ݈ܽܘ
ܡܰܠܟ݁ܳܐ
ܕ݁ܺܝܗܽܘܕ݂ܳܝܶܐ
ܐܳܡܰܪ ܠܶܗ
ܝܶܫܽܘܥ ܐܰܢ݈ܬ݁
ܐܶܡܰܪܬ݁܂</div>
<div type="v" n="12">ܘܟ݂ܰܕ݂
ܐܳܟ݂ܠܺܝܢ
ܗ݈ܘܰܘ
ܩܰܪܨܰܘܗ݈ܝ
ܪܰܒ݁ܰܝ
ܟ݁ܳܗܢܶܐ
ܘܩܰܫܺܝܫܶܐ
ܡܶܕ݁ܶܡ
ܦ݁ܶܬ݂ܓ݂ܳܡܳܐ
ܗܽܘ ܠܳܐ
ܦ݁ܰܢܺܝ܂</div>
<div type="v" n="13">ܗܳܝܕ݁ܶܝܢ
ܐܶܡܰܪ ܠܶܗ
ܦ݁ܺܝܠܰܛܳܘܣ
ܠܳܐ ܫܳܡܰܥ
ܐܰܢ݈ܬ݁ ܟ݁ܡܳܐ
ܡܰܣܗܕ݂ܺܝܢ
ܥܠܰܝܟ݁܂</div>
<div type="v" n="14">ܘܠܳܐ
ܝܰܗ݈ܒ݂ ܠܶܗ
ܦ݁ܶܬ݂ܓ݂ܳܡܳܐ
ܘܠܳܐ ܒ݁ܰܚܕ݂ܳܐ
ܡܶܠܳܐ ܘܥܰܠ
ܗܳܕ݂ܶܐ
ܐܶܬ݁ܕ݁ܰܡܰܪ
ܛܳܒ݂܂</div>
<div type="v" n="15">ܒ݁ܟ݂ܽܠ
ܥܺܐܕ݂ܳܐ ܕ݁ܶܝܢ
ܡܥܳܕ݂ ܗ݈ܘܳܐ
ܗܺܓ݂ܡܽܘܢܳܐ
ܕ݁ܢܶܫܪܶܐ
ܐܰܣܺܝܪܳܐ ܚܰܕ݂
ܠܥܰܡܳܐ ܐܰܝܢܳܐ
ܕ݁ܗܶܢܽܘܢ
ܨܳܒ݂ܶܝܢ
ܗ݈ܘܰܘ܂</div>
<div type="v" n="16">ܐܰܣܺܝܪ
ܗ݈ܘܳܐ ܠܗܽܘܢ
ܕ݁ܶܝܢ
ܐܰܣܺܝܪܳܐ
ܝܺܕ݂ܺܝܥܳܐ
ܕ݁ܡܶܬ݂ܩܪܶܐ
ܒ݁ܰܪ‌ܐܰܒ݁ܰܐ܂</div>
<div type="v" n="17">ܘܟ݂ܰܕ݂
ܟ݁ܢܺܝܫܺܝܢ
ܐܶܡܰܪ ܠܗܽܘܢ
ܦ݁ܺܝܠܰܛܳܘܣ
ܠܡܰܢ ܨܳܒ݂ܶܝܢ
ܐܢ݈ܬ݁ܽܘܢ
ܕ݁ܶܐܫܪܶܐ
ܠܟ݂ܽܘܢ
ܠܒ݂ܰܪ‌ܐܰܒ݁ܰܐ
ܐܰܘ ܠܝܶܫܽܘܥ
ܕ݁ܡܶܬ݂ܩܪܶܐ
ܡܫܺܝܚܳܐ܂</div>
<div type="v" n="18">ܝܳܕ݂ܰܥ
ܗ݈ܘܳܐ ܓ݁ܶܝܪ
ܦ݁ܺܝܠܰܛܳܘܣ
ܕ݁ܡܶܢ ܚܣܳܡܳܐ
ܐܰܫܠܡܽܘܗ݈ܝ܂</div>
<div type="v" n="19">ܟ݁ܰܕ݂
ܝܺܬ݂ܶܒ݂ ܕ݁ܶܝܢ
ܗܺܓ݂ܡܽܘܢܳܐ
ܥܰܠ ܒ݁ܺܝܡ
ܕ݁ܺܝܠܶܗ
ܫܶܠܚܰܬ݂ ܠܶܗ
ܐܰܢ݈ܬ݁ܬ݂ܶܗ
ܘܳܐܡܪܳܐ ܠܶܗ
ܠܳܐ ܠܳܟ݂
ܘܰܠܗܰܘ
ܙܰܕ݁ܺܝܩܳܐ
ܣܰܓ݁ܺܝ ܓ݁ܶܝܪ
ܚܶܫܶܬ݂
ܒ݁ܚܶܠܡܝ
ܝܰܘܡܳܢܳܐ
ܡܶܛܽܠܳܬ݂ܶܗ܂</div>
<div type="v" n="20">ܪܰܒ݁ܰܝ
ܟ݁ܳܗܢܶܐ ܕ݁ܶܝܢ
ܘܩܰܫܺܝܫܶܐ
ܐܰܦ݁ܺܝܣܘ
ܠܟ݂ܶܢܫܶܐ
ܕ݁ܢܶܫܶܐܠܽܘܢ
ܠܒ݂ܰܪ‌ܐܰܒ݁ܰܐ
ܠܝܶܫܽܘܥ ܕ݁ܶܝܢ
ܕ݁ܢܰܘܒ݁ܕ݂ܽܘܢ܂</div>
<div type="v" n="21">ܘܰܥܢܳܐ
ܗܺܓ݂ܡܽܘܢܳܐ
ܘܶܐܡܰܪ ܠܗܽܘܢ
ܠܡܰܢ ܨܳܒ݂ܶܝܢ
ܐܢ݈ܬ݁ܽܘܢ
ܕ݁ܶܐܫܪܶܐ
ܠܟ݂ܽܘܢ ܡܶܢ
ܬ݁ܪܰܝܗܽܘܢ
ܗܶܢܽܘܢ ܕ݁ܶܝܢ
ܐܶܡܰܪܘ
ܠܒ݂ܰܪ‌ܐܰܒ݁ܰܐ܂</div>
<div type="v" n="22">ܐܳܡܰܪ
ܠܗܽܘܢ
ܦ݁ܺܝܠܰܛܳܘܣ
ܘܰܠܝܶܫܽܘܥ
ܕ݁ܡܶܬ݂ܩܪܶܐ
ܡܫܺܝܚܳܐ ܡܳܢܳܐ
ܐܶܥܒ݁ܶܕ݂ ܠܶܗ
ܐܳܡܪܺܝܢ
ܟ݁ܽܠܗܽܘܢ
ܢܶܙܕ݁ܩܶܦ݂܂</div>
<div type="v" n="23">ܐܳܡܰܪ
ܠܗܽܘܢ
ܗܺܓ݂ܡܽܘܢܳܐ
ܡܳܢܳܐ ܓ݁ܶܝܪ
ܕ݁ܒ݂ܺܝܫ
ܥܒ݂ܰܕ݂ ܗܶܢܽܘܢ
ܕ݁ܶܝܢ
ܝܰܬ݁ܺܝܪܳܐܝܺܬ݂
ܩܥܰܘ ܘܶܐܡܰܪܘ
ܢܶܙܕ݁ܩܶܦ݂܂</div>
<div type="v" n="24">ܦ݁ܺܝܠܰܛܳܘܣ
ܕ݁ܶܝܢ ܟ݁ܰܕ݂
ܚܙܳܐ ܕ݁ܡܶܕ݁ܶܡ
ܠܳܐ ܡܰܘܬ݁ܰܪ
ܐܶܠܳܐ
ܝܰܬ݁ܺܝܪܳܐܝܺܬ݂
ܪܰܘܒ݁ܳܐ ܗܳܘܶܐ
ܫܩܰܠ ܡܰܝܳܐ
ܐܰܫܺܝܓ݂
ܐܺܝܕ݂ܰܘܗ݈ܝ
ܠܥܺܝܢ ܟ݁ܶܢܫܳܐ
ܘܶܐܡܰܪ ܡܚܰܣܰܝ
ܐ݈ܢܳܐ ܡܶܢ
ܕ݁ܡܶܗ ܕ݁ܗܳܢܳܐ
ܙܰܕ݁ܺܝܩܳܐ
ܐܰܢ݈ܬ݁ܽܘܢ
ܬ݁ܶܕ݁ܥܽܘܢ܂</div>
<div type="v" n="25">ܘܰܥܢܰܘ
ܟ݁ܽܠܶܗ ܥܰܡܳܐ
ܘܶܐܡܰܪܘ ܕ݁ܡܶܗ
ܥܠܰܝܢ ܘܥܰܠ
ܒ݁ܢܰܝܢ܂</div>
<div type="v" n="26">ܗܳܝܕ݁ܶܝܢ
ܫܪܳܐ ܠܗܽܘܢ
ܠܒ݂ܰܪ‌ܐܰܒ݁ܰܐ
ܘܢܰܓ݁ܶܕ݂
ܒ݁ܰܦ݂ܪܳܓ݂ܶܠܶܐ
ܠܝܶܫܽܘܥ
ܘܰܐܫܠܡܶܗ
ܕ݁ܢܶܙܕ݁ܩܶܦ݂܂</div>
<div type="v" n="27">ܗܳܝܕ݁ܶܝܢ
ܐܶܣܛܪܰܛܺܝܽܘܛܶܐ
ܕ݁ܗܺܓ݂ܡܽܘܢܳܐ
ܕ݁ܰܒ݂ܪܽܘܗ݈ܝ
ܠܝܶܫܽܘܥ
ܠܰܦ݁ܪܶܛܳܘܪܺܝܢ
ܘܰܟ݂ܢܰܫܘ
ܥܠܰܘܗ݈ܝ
ܠܟ݂ܽܠܶܗ
ܐܶܣܦ݁ܺܝܪ܂</div>
<div type="v" n="28">ܘܰܐܫܠܚܽܘܗ݈ܝ
ܘܰܐܠܒ݁ܫܽܘܗ݈ܝ
ܟ݂ܠܰܡܺܝܣ
ܕ݁ܰܙܚܽܘܪܺܝܬ݂ܳܐ܂</div>
<div type="v" n="29">ܘܰܓ݂ܕ݂ܰܠܘ
ܟ݁ܠܺܝܠܳܐ
ܕ݁ܥܰܘܙܢܳܝܶܐ
ܘܣܳܡܘ ܒ݁ܪܺܫܶܗ
ܘܩܰܢܝܳܐ
ܒ݁ܝܰܡܺܝܢܶܗ
ܘܰܒ݂ܪܰܟ݂ܘ ܥܰܠ
ܒ݁ܽܘܪܟ݁ܰܝܗܽܘܢ
ܩܕ݂ܳܡܰܘܗ݈ܝ
ܘܰܡܒ݂ܰܙܚܺܝܢ
ܗ݈ܘܰܘ ܒ݁ܶܗ
ܘܳܐܡܪܺܝܢ ܫܠܳܡ
ܡܰܠܟ݁ܳܐ
ܕ݁ܺܝܗܽܘܕ݂ܳܝܶܐ܂</div>
<div type="v" n="30">ܘܪܰܩܘ
ܒ݁ܦ݁ܰܪܨܽܘܦ݁ܶܗ
ܘܰܫܩܰܠܘ
ܩܰܢܝܳܐ
ܘܡܳܚܶܝܢ ܗ݈ܘܰܘ
ܠܶܗ ܥܰܠ
ܪܺܫܶܗ܂</div>
<div type="v" n="31">ܘܟ݂ܰܕ݂
ܒ݁ܰܙܰܚܘ ܒ݁ܶܗ
ܐܰܫܠܚܽܘܗ݈ܝ
ܟ݂ܠܰܡܺܝܣ
ܘܰܐܠܒ݁ܫܽܘܗ݈ܝ
ܢܰܚܬ݁ܰܘܗ݈ܝ
ܘܰܐܘܒ݁ܠܽܘܗ݈ܝ
ܕ݁ܢܶܙܕ݁ܩܶܦ݂܂</div>
<div type="v" n="32">ܘܟ݂ܰܕ݂
ܢܳܦ݂ܩܺܝܢ
ܐܶܫܟ݁ܰܚܘ
ܓ݁ܰܒ݂ܪܳܐ
ܩܽܘܪܺܝܢܳܝܳܐ
ܕ݁ܰܫܡܶܗ
ܫܶܡܥܽܘܢ
ܠܗܳܢܳܐ ܫܰܚܰܪܘ
ܕ݁ܢܶܫܩܽܘܠ
ܙܩܺܝܦ݂ܶܗ܂</div>
<div type="v" n="33">ܘܶܐܬ݂ܰܘ
ܠܕ݂ܽܘܟ݁ܬ݂ܳܐ
ܕ݁ܡܶܬ݂ܩܰܪܝܳܐ
ܓ݁ܳܓ݂ܽܘܠܬ݁ܳܐ
ܗܳܝ
ܕ݁ܡܶܬ݂ܦ݁ܰܫܩܳܐ
ܩܰܪܩܰܦ݂ܬ݂ܳܐ܂</div>
<div type="v" n="34">ܘܝܰܗ݈ܒ݂ܘ
ܠܶܗ ܕ݁ܢܶܫܬ݁ܶܐ
ܚܰܠܳܐ
ܕ݁ܰܚܠܺܝܛ
ܒ݁ܰܡܪܳܪܬ݁ܳܐ
ܘܰܛܥܶܡ ܘܠܳܐ
ܨܒ݂ܳܐ
ܠܡܶܫܬ݁ܳܐ܂</div>
<div type="v" n="35">ܘܟ݂ܰܕ݂
ܙܰܩܦ݁ܽܘܗ݈ܝ
ܦ݁ܰܠܶܓ݂ܘ
ܢܰܚܬ݁ܰܘܗ݈ܝ
ܒ݁ܦ݂ܶܣܳܐ܂</div>
<div type="v" n="36">ܘܝܳܬ݂ܒ݁ܺܝܢ
ܗ݈ܘܰܘ
ܘܢܳܛܪܺܝܢ ܠܶܗ
ܬ݁ܰܡܳܢ܂</div>
<div type="v" n="37">ܘܣܳܡܘ
ܠܥܶܠ ܡܶܢ
ܪܺܫܶܗ ܥܶܠܬ݂ܳܐ
ܕ݁ܡܰܘܬ݁ܶܗ
ܒ݁ܰܟ݂ܬ݂ܳܒ݂ܳܐ
ܗܳܢܰܘ ܝܶܫܽܘܥ
ܡܰܠܟ݁ܳܐ
ܕ݁ܺܝܗܽܘܕ݂ܳܝܶܐ܂</div>
<div type="v" n="38">ܘܶܐܙܕ݁ܩܶܦ݂ܘ
ܥܰܡܶܗ ܬ݁ܪܶܝܢ
ܠܶܣܛܳܝܶܐ ܚܰܕ݂
ܡܶܢ ܝܰܡܺܝܢܶܗ
ܘܚܰܕ݂ ܡܶܢ
ܣܶܡܳܠܶܗ܂</div>
<div type="v" n="39">ܐܰܝܠܶܝܢ
ܕ݁ܶܝܢ
ܕ݁ܥܳܒ݂ܪܺܝܢ
ܗ݈ܘܰܘ
ܡܓ݂ܰܕ݁ܦ݂ܺܝܢ
ܗ݈ܘܰܘ ܥܠܰܘܗ݈ܝ
ܘܰܡܢܺܝܕ݂ܺܝܢ
ܪܺܫܰܝܗܽܘܢ܂</div>
<div type="v" n="40">ܘܳܐܡܪܺܝܢ
ܣܳܬ݂ܰܪ
ܗܰܝܟ݁ܠܳܐ
ܘܒ݂ܳܢܶܐ ܠܶܗ
ܠܰܬ݂ܠܳܬ݂ܳܐ
ܝܰܘܡܺܝܢ
ܦ݁ܰܨܳܐ
ܢܰܦ݂ܫܳܟ݂ ܐܶܢ
ܒ݁ܪܶܗ ܐܰܢ݈ܬ݁
ܕ݁ܰܐܠܳܗܳܐ
ܘܚܽܘܬ݂ ܡܶܢ
ܙܩܺܝܦ݂ܳܐ܂</div>
<div type="v" n="41">ܗܳܟ݂ܘܳܬ݂
ܐܳܦ݂ ܪܰܒ݁ܰܝ
ܟ݁ܳܗܢܶܐ
ܡܒ݂ܰܙܚܺܝܢ
ܗ݈ܘܰܘ ܥܰܡ
ܣܳܦ݂ܪܶܐ
ܘܩܰܫܺܝܫܶܐ
ܘܰܦ݂ܪܺܝܫܶܐ܂</div>
<div type="v" n="42">ܘܳܐܡܪܺܝܢ
ܠܰܐ݈ܚܪܳܢܶܐ
ܐܰܚܺܝ ܢܰܦ݂ܫܶܗ
ܠܳܐ ܡܶܫܟ݁ܰܚ
ܠܡܰܚܳܝܽܘ ܐܶܢ
ܡܰܠܟ݁ܶܗ ܗ݈ܽܘ
ܕ݁ܺܐܝܣܪܳܝܶܠ
ܢܶܚܽܘܬ݂ ܗܳܫܳܐ
ܡܶܢ ܙܩܺܝܦ݂ܳܐ
ܘܰܢܗܰܝܡܶܢ
ܒ݁ܶܗ܂</div>
<div type="v" n="43">ܬ݁ܟ݂ܺܝܠ
ܥܰܠ ܐܰܠܳܗܳܐ
ܢܶܦ݂ܪܩܺܝܘܗ݈ܝ
ܗܳܫܳܐ ܐܶܢ
ܨܳܒ݂ܶܐ ܒ݁ܶܗ
ܐܳܡܰܪ ܓ݁ܶܝܪ
ܕ݁ܰܒ݂ܪܶܗ
ܐ݈ܢܳܐ
ܕ݁ܰܐܠܳܗܳܐ܂</div>
<div type="v" n="44">ܗܳܟ݂ܘܳܬ݂
ܐܳܦ݂ ܓ݁ܰܝܳܣܶܐ
ܗܳܢܽܘܢ
ܕ݁ܶܐܙܕ݁ܩܶܦ݂ܘ
ܥܰܡܶܗ
ܡܚܰܣܕ݂ܺܝܢ
ܗ݈ܘܰܘ ܠܶܗ܂</div>
<div type="v" n="45">ܡܶܢ ܫܶܬ݂
ܫܳܥܺܝܢ ܕ݁ܶܝܢ
ܗܘܳܐ
ܚܶܫܽܘܟ݂ܳܐ ܥܰܠ
ܟ݁ܽܠܳܗ ܐܰܪܥܳܐ
ܥܕ݂ܰܡܳܐ
ܠܫܳܥܶܐ
ܬ݁ܫܰܥ܂</div>
<div type="v" n="46">ܘܠܰܐܦ݁ܰܝ
ܬ݁ܫܰܥ ܫܳܥܺܝܢ
ܩܥܳܐ ܝܶܫܽܘܥ
ܒ݁ܩܳܠܳܐ ܪܳܡܳܐ
ܘܶܐܡܰܪ ܐܺܝܠ
ܐܺܝܠ ܠܡܳܢܳܐ
ܫܒ݂ܰܩܬ݁ܳܢܝ܂</div>
<div type="v" n="47">ܐ݈ܢܳܫܺܝܢ
ܕ݁ܶܝܢ ܡܶܢ
ܗܳܢܽܘܢ
ܕ݁ܩܳܝܡܺܝܢ
ܗ݈ܘܰܘ ܬ݁ܰܡܳܢ
ܟ݁ܰܕ݂ ܫܡܰܥܘ
ܐܳܡܪܺܝܢ ܗ݈ܘܰܘ
ܗܳܢܳܐ
ܠܺܐܠܺܝܳܐ
ܩܪܳܐ܂</div>
<div type="v" n="48">ܘܒ݂ܳܗ
ܒ݁ܫܳܥܬ݂ܳܐ
ܪܗܶܛ ܚܰܕ݂
ܡܶܢܗܽܘܢ
ܘܰܫܩܰܠ
ܐܶܣܦ݂ܽܘܓ݁ܳܐ
ܘܰܡܠܳܗ ܚܰܠܳܐ
ܘܣܳܡܳܗ
ܒ݁ܩܰܢܝܳܐ
ܘܡܰܫܩܶܐ ܗ݈ܘܳܐ
ܠܶܗ܂</div>
<div type="v" n="49">ܫܰܪܟ݁ܳܐ
ܕ݁ܶܝܢ ܐܳܡܪܺܝܢ
ܗ݈ܘܰܘ ܫܒ݂ܽܘܩܘ
ܢܶܚܙܶܐ ܐܶܢ
ܐܳܬ݂ܶܐ
ܐܺܠܺܝܳܐ
ܠܡܶܦ݂ܪܩܶܗ܂</div>
<div type="v" n="50">ܗܽܘ ܕ݁ܶܝܢ
ܝܶܫܽܘܥ ܬ݁ܽܘܒ݂
ܩܥܳܐ ܒ݁ܩܳܠܳܐ
ܪܳܡܳܐ ܘܰܫܒ݂ܰܩ
ܪܽܘܚܶܗ܂</div>
<div type="v" n="51">ܘܡܶܚܕ݂ܳܐ
ܐܰܦ݁ܰܝ
ܬ݁ܰܪܥܳܐ
ܕ݁ܗܰܝܟ݁ܠܳܐ
ܐܶܨܛܪܺܝ
ܠܰܬ݂ܪܶܝܢ ܡܶܢ
ܠܥܶܠ ܥܕ݂ܰܡܳܐ
ܠܬ݂ܰܚܬ݁
ܘܰܐܪܥܳܐ
ܐܶܬ݁ܬ݁ܙܺܝܥܰܬ݂
ܘܟ݂ܺܐܦ݂ܶܐ
ܐܶܨܛܰܪܺܝ܂</div>
<div type="v" n="52">ܘܒ݂ܶܝܬ݂
ܩܒ݂ܽܘܪܶܐ
ܐܶܬ݂ܦ݁ܰܬ݁ܰܚܘ
ܘܦ݂ܰܓ݂ܪܶܐ
ܣܰܓ݁ܺܝܶܐܐ
ܕ݁ܩܰܕ݁ܺܝܫܶܐ
ܕ݁ܰܫܟ݂ܺܝܒ݂ܺܝܢ
ܗ݈ܘܰܘ ܩܳܡܘ܂</div>
<div type="v" n="53">ܘܰܢܦ݂ܰܩܘ
ܘܒ݂ܳܬ݂ܰܪ
ܩܝܳܡܬ݁ܶܗ ܥܰܠܘ
ܠܰܡܕ݂ܺܝܢ݈ܬ݁ܳܐ
ܩܰܕ݁ܺܝܫܬ݁ܳܐ
ܘܶܐܬ݂ܚܙܺܝܘ
ܠܣܰܓ݁ܺܝܶܐܐ܂</div>
<div type="v" n="54">ܩܶܢܛܪܽܘܢܳܐ
ܕ݁ܶܝܢ
ܘܰܕ݂ܥܰܡܶܗ
ܕ݁ܢܳܛܪܺܝܢ
ܗ݈ܘܰܘ ܠܝܶܫܽܘܥ
ܟ݁ܰܕ݂ ܚܙܰܘ
ܙܰܘܥܳܐ
ܘܰܐܝܠܶܝܢ
ܕ݁ܰܗܘܰܝ
ܕ݁ܚܶܠܘ ܛܳܒ݂
ܘܶܐܡܰܪܘ
ܫܰܪܺܝܪܳܐܝܺܬ݂
ܗܳܢܳܐ ܒ݁ܪܶܗ
ܗ݈ܘܳܐ
ܕ݁ܰܐܠܳܗܳܐ܂</div>
<div type="v" n="55">ܐܺܝܬ݂
ܗ݈ܘܰܝ ܕ݁ܶܝܢ
ܐܳܦ݂ ܬ݁ܰܡܳܢ
ܢܶܫܶܐ
ܣܰܓ݁ܺܝܳܐܬ݂ܳܐ
ܕ݁ܚܳܙܝܳܢ
ܗ݈ܘܰܝ ܡܶܢ
ܪܽܘܚܩܳܐ
ܗܳܢܶܝܢ
ܕ݁ܶܐܬ݂ܰܝ
ܗ݈ܘܰܝ
ܒ݁ܳܬ݂ܪܶܗ
ܕ݁ܝܶܫܽܘܥ ܡܶܢ
ܓ݁ܠܺܝܠܳܐ
ܘܰܡܫܰܡܫܳܢ
ܗ݈ܘܰܝ ܠܶܗ܂</div>
<div type="v" n="56">ܕ݁ܰܚܕ݂ܳܐ
ܡܶܢܗܶܝܢ
ܡܰܪܝܰܡ
ܡܰܓ݂ܕ݁ܠܳܝܬ݁ܳܐ
ܘܡܰܪܝܰܡ ܐܶܡܶܗ
ܕ݁ܝܰܥܩܽܘܒ݂
ܘܰܕ݂ܝܳܘܣܺܐ
ܘܶܐܡܗܽܘܢ
ܕ݁ܰܒ݂ܢܰܝ
ܙܰܒ݂ܕ݂ܰܝ܂</div>
<div type="v" n="57">ܟ݁ܰܕ݂
ܗܘܳܐ ܕ݁ܶܝܢ
ܪܰܡܫܳܐ ܐܶܬ݂ܳܐ
ܓ݁ܰܒ݂ܪܳܐ
ܥܰܬ݁ܺܝܪܳܐ ܡܶܢ
ܪܳܡܬ݂ܳܐ
ܕ݁ܰܫܡܶܗ
ܝܰܘܣܶܦ݂
ܕ݁ܳܐܦ݂ ܗܽܘ
ܐܶܬ݁ܬ݁ܰܠܡܰܕ݂
ܗ݈ܘܳܐ
ܠܝܶܫܽܘܥ܂</div>
<div type="v" n="58">ܗܳܢܳܐ
ܩܪܶܒ݂ ܠܘܳܬ݂
ܦ݁ܺܝܠܰܛܳܘܣ
ܘܰܫܐܶܠ
ܦ݁ܰܓ݂ܪܶܗ
ܕ݁ܝܶܫܽܘܥ
ܘܰܦ݂ܩܰܕ݂
ܦ݁ܺܝܠܰܛܳܘܣ
ܕ݁ܢܶܬ݂ܺܝܗܶܒ݂
ܠܶܗ
ܦ݁ܰܓ݂ܪܳܐ܂</div>
<div type="v" n="59">ܘܫܰܩܠܶܗ
ܝܰܘܣܶܦ݂
ܠܦ݂ܰܓ݂ܪܳܐ
ܘܟ݂ܰܪܟ݂ܶܗ
ܒ݁ܰܚܝܳܨܳܐ
ܕ݁ܟ݂ܶܬ݁ܳܢܳܐ
ܢܰܩܕ݁ܳܐ܂</div>
<div type="v" n="60">ܘܣܳܡܶܗ
ܒ݁ܒ݂ܶܝܬ݂
ܩܒ݂ܽܘܪܳܐ
ܚܰܕ݂݈ܬ݂ܳܐ
ܕ݁ܺܝܠܶܗ
ܕ݁ܰܢܩܺܝܪ
ܒ݁ܟ݂ܺܐܦ݂ܳܐ
ܘܥܰܓ݁ܶܠܘ
ܟ݁ܺܐܦ݂ܳܐ
ܪܰܒ݁ܬ݂ܳܐ
ܐܰܪܡܺܝܘ ܥܰܠ
ܬ݁ܰܪܥܳܐ
ܕ݁ܒ݂ܶܝܬ݂
ܩܒ݂ܽܘܪܳܐ
ܘܶܐܙܰܠܘ܂</div>
<div type="v" n="61">ܐܺܝܬ݂
ܗ݈ܘܰܝ ܕ݁ܶܝܢ
ܬ݁ܰܡܳܢ ܡܰܪܝܰܡ
ܡܰܓ݂ܕ݁ܠܳܝܬ݁ܳܐ
ܘܡܰܪܝܰܡ
ܐ݈ܚܪܺܬ݂ܳܐ
ܕ݁ܝܳܬ݂ܒ݁ܳܢ
ܗ݈ܘܰܝ
ܠܩܽܘܒ݂ܠܶܗ
ܕ݁ܩܰܒ݂ܪܳܐ܂</div>
<div type="v" n="62">ܠܝܰܘܡܳܐ
ܕ݁ܶܝܢ ܕ݁ܰܡܚܳܪ
ܕ݁ܺܐܝܬ݂ܰܘܗ݈ܝ
ܒ݁ܳܬ݂ܰܪ
ܥܪܽܘܒ݂ܬ݁ܳܐ
ܐܶܬ݂ܟ݁ܰܢܰܫܘ
ܪܰܒ݁ܰܝ
ܟ݁ܳܗܢܶܐ
ܘܰܦ݂ܪܺܝܫܶܐ
ܠܘܳܬ݂
ܦ݁ܺܝܠܰܛܳܘܣ܂</div>
<div type="v" n="63">ܘܳܐܡܪܺܝܢ
ܠܶܗ ܡܳܪܰܢ
ܐܶܬ݁ܕ݁ܟ݂ܰܪܢ
ܕ݁ܗܰܘ
ܡܰܛܥܝܳܢܳܐ
ܐܶܡܰܪ ܗ݈ܘܳܐ
ܟ݁ܰܕ݂ ܚܰܝ
ܕ݁ܡܶܢ ܒ݁ܳܬ݂ܰܪ
ܬ݁ܠܳܬ݂ܳܐ
ܝܰܘܡܺܝܢ ܩܳܐܶܡ
ܐ݈ܢܳܐ܂</div>
<div type="v" n="64">ܦ݁ܩܽܘܕ݂
ܗܳܟ݂ܺܝܠ
ܡܶܙܕ݁ܰܗܪܺܝܢ
ܒ݁ܩܰܒ݂ܪܳܐ
ܥܕ݂ܰܡܳܐ
ܠܰܬ݂ܠܳܬ݂ܳܐ
ܝܰܘܡܺܝܢ
ܕ݁ܰܠܡܳܐ
ܢܺܐܬ݂ܽܘܢ
ܬ݁ܰܠܡܺܝܕ݂ܰܘܗ݈ܝ
ܢܶܓ݂ܢܒ݂ܽܘܢܳܝܗ݈ܝ
ܒ݁ܠܺܠܝܳܐ
ܘܢܺܐܡܪܽܘܢ
ܠܥܰܡܳܐ ܕ݁ܡܶܢ
ܒ݁ܶܝܬ݂
ܡܺܝܬ݂ܶܐ ܩܳܡ
ܘܬ݂ܶܗܘܶܐ
ܛܽܘܥܝܰܝ
ܐ݈ܚܪܳܝܬ݁ܳܐ
ܒ݁ܺܝܫܳܐ ܡܶܢ
ܩܰܕ݂ܡܳܝܬ݁ܳܐ܂</div>
<div type="v" n="65">ܐܳܡܰܪ
ܠܗܽܘܢ
ܦ݁ܺܝܠܰܛܳܘܣ
ܐܺܝܬ݂ ܠܟ݂ܽܘܢ
ܩܶܣܛܽܘܢܳܪܶܐ
ܙܶܠܘ
ܐܶܙܕ݁ܰܗ݈ܪܘ
ܐܰܝܟ݁ܰܢܳܐ
ܕ݁ܝܳܕ݂ܥܺܝܢ
ܐܢ݈ܬ݁ܽܘܢ܂</div>
<div type="v" n="66">ܗܶܢܽܘܢ
ܕ݁ܶܝܢ ܐܶܙܰܠܘ
ܐܶܙܕ݁ܗܰܪܘ
ܒ݁ܩܰܒ݂ܪܳܐ
ܘܰܚܬ݂ܰܡܘ
ܟ݁ܺܐܦ݂ܳܐ ܗܳܝ
ܥܰܡ
ܩܶܣܛܽܘܢܳܪܶܐ܂</div>
</div>
<div type="ch" n="28">
<div type="title" n="title"> ܀ ܡܬܝ ܟܚܚ </div>
<div type="v" n="1">ܒ݁ܪܰܡܫܳܐ
ܕ݁ܶܝܢ
ܒ݁ܫܰܒ݁ܬ݂ܳܐ
ܕ݁ܢܳܓ݂ܰܗ ܚܰܕ݂
ܒ݁ܫܰܒ݁ܳܐ
ܐܶܬ݂ܳܬ݂
ܡܰܪܝܰܡ
ܡܰܓ݂ܕ݁ܠܳܝܬ݁ܳܐ
ܘܡܰܪܝܰܡ
ܐ݈ܚܪܺܬ݂ܳܐ
ܕ݁ܢܶܚܙܝܳܢ
ܩܰܒ݂ܪܳܐ܂</div>
<div type="v" n="2">ܘܗܳܐ
ܙܰܘܥܳܐ ܪܰܒ݁ܳܐ
ܗܘܳܐ
ܡܰܠܰܐܟ݂ܳܐ
ܓ݁ܶܝܪ
ܕ݁ܡܳܪܝܳܐ
ܢܚܶܬ݂ ܡܶܢ
ܫܡܰܝܳܐ
ܘܰܩܪܶܒ݂
ܥܰܓ݁ܶܠ
ܟ݁ܺܐܦ݂ܳܐ ܡܶܢ
ܬ݁ܰܪܥܳܐ
ܘܝܳܬ݂ܶܒ݂
ܗ݈ܘܳܐ ܥܠܶܝܗ܂</div>
<div type="v" n="3">ܐܺܝܬ݂ܰܘܗ݈ܝ
ܗ݈ܘܳܐ ܕ݁ܶܝܢ
ܚܶܙܘܶܗ ܐܰܝܟ݂
ܒ݁ܰܪܩܳܐ
ܘܰܠܒ݂ܽܘܫܶܗ
ܚܶܘܳܪ ܗ݈ܘܳܐ
ܐܰܝܟ݂
ܬ݁ܰܠܓ݁ܳܐ܂</div>
<div type="v" n="4">ܘܡܶܢ
ܕ݁ܶܚܠܬ݂ܶܗ
ܐܶܬ݁ܬ݁ܙܺܝܥܘ
ܐܰܝܠܶܝܢ
ܕ݁ܢܳܛܪܺܝܢ
ܗ݈ܘܰܘ ܘܰܗܘܰܘ
ܐܰܝܟ݂
ܡܺܝܬ݂ܶܐ܂</div>
<div type="v" n="5">ܥܢܳܐ ܕ݁ܶܝܢ
ܡܰܠܰܐܟ݂ܳܐ
ܘܶܐܡܰܪ ܠܢܶܫܶܐ
ܐܰܢ݈ܬ݁ܶܝܢ ܠܳܐ
ܬ݁ܶܕ݂ܚܠܳܢ
ܝܳܕ݂ܰܥ ܐ݈ܢܳܐ
ܓ݁ܶܝܪ
ܕ݁ܰܠܝܶܫܽܘܥ
ܕ݁ܶܐܙܕ݁ܩܶܦ݂
ܒ݁ܳܥܝܳܢ
ܐܢ݈ܬ݁ܶܝܢ܂</div>
<div type="v" n="6">ܠܳܐ ܗܘܳܐ
ܬ݁ܢܳܢ ܩܳܡ ܠܶܗ
ܓ݁ܶܝܪ
ܐܰܝܟ݁ܰܢܳܐ
ܕ݁ܶܐܡܰܪ
ܬ݁ܳܐܝܶܝܢ
ܚܙܳܝܶܝܢ
ܕ݁ܽܘܟ݁ܬ݂ܳܐ
ܕ݁ܣܺܝܡ ܗ݈ܘܳܐ
ܒ݁ܳܗ ܡܳܪܰܢ܂</div>
<div type="v" n="7">ܘܙܶܠܶܝܢ
ܒ݁ܰܥܓ݂ܰܠ
ܐܶܡܰܪܶܝܢ
ܠܬ݂ܰܠܡܺܝܕ݂ܰܘܗ݈ܝ
ܕ݁ܩܳܡ ܡܶܢ
ܒ݁ܶܝܬ݂
ܡܺܝܬ݂ܶܐ ܘܗܳܐ
ܩܳܕ݂ܶܡ ܠܟ݂ܽܘܢ
ܠܰܓ݂ܠܺܝܠܳܐ
ܬ݁ܰܡܳܢ
ܬ݁ܶܚܙܽܘܢܳܝܗ݈ܝ
ܗܳܐ ܐܶܡܪܶܬ݂
ܠܟ݂ܶܝܢ܂</div>
<div type="v" n="8">ܘܶܐܙܰܠ
ܥܓ݂ܰܠ ܡܶܢ
ܩܰܒ݂ܪܳܐ
ܒ݁ܕ݂ܶܚܠܬ݂ܳܐ
ܘܰܒ݂ܚܰܕ݂ܽܘܬ݂ܳܐ
ܪܰܒ݁ܬ݂ܳܐ
ܘܪܳܗܛܳܢ
ܕ݁ܢܺܐܡܪܳܢ
ܠܬ݂ܰܠܡܺܝܕ݂ܰܘܗ݈ܝ܂</div>
<div type="v" n="9">ܘܗܳܐ
ܝܶܫܽܘܥ ܦ݁ܓ݂ܰܥ
ܒ݁ܗܶܝܢ ܘܶܐܡܰܪ
ܠܗܶܝܢ ܫܠܳܡ
ܠܟ݂ܶܝܢ ܗܶܢܶܝܢ
ܕ݁ܶܝܢ ܩܪܶܒ݂
ܐܶܚܰܕ݂
ܪܶܓ݂ܠܰܘܗ݈ܝ
ܘܰܣܓ݂ܶܕ݂ܶܝܢ
ܠܶܗ܂</div>
<div type="v" n="10">ܗܳܝܕ݁ܶܝܢ
ܐܶܡܰܪ ܠܗܶܝܢ
ܝܶܫܽܘܥ ܠܳܐ
ܬ݁ܶܕ݂ܚܠܳܢ
ܐܶܠܳܐ ܙܶܠܶܝܢ
ܐܶܡܰܪܶܝܢ
ܠܰܐܚܰܝ
ܕ݁ܢܺܐܙܽܠ݈ܘܢ
ܠܰܓ݂ܠܺܝܠܳܐ
ܘܬ݂ܰܡܳܢ
ܢܶܚܙܽܘܢܳܢܝ܂</div>
<div type="v" n="11">ܟ݁ܰܕ݂
ܐܶܙܰܠܶܝܢ
ܕ݁ܶܝܢ ܐܶܬ݂ܰܘ
ܐ݈ܢܳܫܳܐ ܡܶܢ
ܩܶܣܛܽܘܢܳܪܶܐ
ܗܳܢܽܘܢ
ܠܰܡܕ݂ܺܝܢ݈ܬ݁ܳܐ
ܘܶܐܡܰܪܘ
ܠܪܰܒ݁ܰܝ
ܟ݁ܳܗܢܶܐ ܟ݁ܽܠ
ܡܶܕ݁ܶܡ
ܕ݁ܰܗܘܳܐ܂</div>
<div type="v" n="12">ܘܶܐܬ݂ܟ݁ܰܢܰܫܘ
ܥܰܡ ܩܰܫܺܝܫܶܐ
ܘܰܢܣܰܒ݂ܘ
ܡܶܠܟ݁ܳܐ
ܘܝܰܗ݈ܒ݂ܘ
ܟ݁ܶܣܦ݁ܳܐ ܠܳܐ
ܙܥܽܘܪ
ܠܩܶܣܛܽܘܢܳܪܶܐ܂</div>
<div type="v" n="13">ܘܳܐܡܪܺܝܢ
ܠܗܽܘܢ ܐܶܡܰܪܘ
ܕ݁ܬ݂ܰܠܡܺܝܕ݂ܰܘܗ݈ܝ
ܐܶܬ݂ܰܘ
ܓ݁ܰܢܒ݁ܽܘܗ݈ܝ
ܒ݁ܠܺܠܝܳܐ
ܟ݁ܰܕ݂
ܕ݁ܰܡܟ݁ܺܝܢ
ܚ݈ܢܰܢ܂</div>
<div type="v" n="14">ܘܶܐܢ
ܐܶܫܬ݁ܰܡܥܰܬ݂
ܗܳܕ݂ܶܐ ܩܕ݂ܳܡ
ܗܺܓ݂ܡܽܘܢܳܐ
ܚܢܰܢ
ܡܦ݁ܺܝܣܺܝܢ
ܚ݈ܢܰܢ ܠܶܗ
ܘܰܠܟ݂ܽܘܢ
ܕ݁ܠܳܐ
ܨܶܦ݂ܬ݂ܳܐ
ܥܳܒ݂ܕ݁ܺܝܢ
ܚ݈ܢܰܢ܂</div>
<div type="v" n="15">ܗܶܢܽܘܢ
ܕ݁ܶܝܢ ܟ݁ܰܕ݂
ܢܣܰܒ݂ܘ
ܟ݁ܶܣܦ݁ܳܐ
ܥܒ݂ܰܕ݂ܘ ܐܰܝܟ݂
ܕ݁ܰܐܠܶܦ݂ܘ
ܐܶܢܽܘܢ
ܘܢܶܦ݂ܩܰܬ݂
ܡܶܠܬ݂ܳܐ
ܗܳܕ݂ܶܐ ܒ݁ܶܝܬ݂
ܝܺܗܽܘܕ݂ܳܝܶܐ
ܥܕ݂ܰܡܳܐ
ܠܝܰܘܡܳܢܳܐ܂</div>
<div type="v" n="16">ܬ݁ܰܠܡܺܝܕ݂ܶܐ
ܕ݁ܶܝܢ
ܚܕ݂ܰܥܣܰܪ
ܐܶܙܰܠܘ
ܠܰܓ݂ܠܺܝܠܳܐ
ܠܛܽܘܪܳܐ
ܐܰܝܟ݁ܳܐ
ܕ݁ܘܰܥܶܕ݂
ܐܶܢܽܘܢ
ܝܶܫܽܘܥ܂</div>
<div type="v" n="17">ܘܟ݂ܰܕ݂
ܚܙܰܐܘܽܗ݈ܝ
ܣܓ݂ܶܕ݂ܘ ܠܶܗ
ܡܶܢܗܽܘܢ ܕ݁ܶܝܢ
ܐܶܬ݂ܦ݁ܰܠܰܓ݂ܘ
ܗ݈ܘܰܘ܂</div>
<div type="v" n="18">ܘܰܩܪܶܒ݂
ܝܶܫܽܘܥ ܡܰܠܶܠ
ܥܰܡܗܽܘܢ
ܘܶܐܡܰܪ ܠܗܽܘܢ
ܐܶܬ݂ܺܝܗܶܒ݂
ܠܺܝ ܟ݁ܽܠ
ܫܽܘܠܛܳܢ
ܒ݁ܰܫܡܰܝܳܐ
ܘܒ݂ܰܐܪܥܳܐ
ܘܰܐܝܟ݁ܰܢܳܐ
ܕ݁ܫܰܕ݁ܪܰܢܝ
ܐܳܒ݂ܝ ܡܫܰܕ݁ܰܪ
ܐ݈ܢܳܐ
ܠܟ݂ܽܘܢ܂</div>
<div type="v" n="19">ܙܶܠܘ
ܗܳܟ݂ܺܝܠ
ܬ݁ܰܠܡܶܕ݂ܘ
ܟ݁ܽܠܗܽܘܢ
ܥܰܡ݈ܡܶܐ
ܘܰܐܥܡܶܕ݂ܘ
ܐܶܢܽܘܢ ܒ݁ܫܶܡ
ܐܰܒ݂ܳܐ
ܘܰܒ݂ܪܳܐ
ܘܪܽܘܚܳܐ
ܕ݁ܩܽܘܕ݂ܫܳܐ܂</div>
<div type="v" n="20">ܘܰܐܠܶܦ݂ܘ
ܐܶܢܽܘܢ
ܕ݁ܢܶܛܪܽܘܢ
ܟ݁ܽܠ ܡܳܐ
ܕ݁ܦ݂ܰܩܶܕ݁ܬ݁ܟ݂ܽܘܢ
ܘܗܳܐ ܐܶܢܳܐ
ܥܰܡܟ݂ܽܘܢ
ܐ݈ܢܳܐ
ܟ݁ܽܠܗܽܘܢ
ܝܰܘܡܳܬ݂ܳܐ
ܥܕ݂ܰܡܳܐ
ܠܫܽܘܠܳܡܶܗ
ܕ݁ܥܳܠܡܳܐ
ܐܰܡܺܝܢ܂</div>
</div>
</div>
<div type="bk" n="Mk">
<div type="ch" n="1">
<div type="title" n="title"> ܀ ܡܪܩܘܣ ܐܐ </div>
<div type="v" n="1">ܪܺܫܳܐ
ܕ݁ܶܐܘܰܢܓ݁ܶܠܺܝܳܘܢ
ܕ݁ܝܶܫܽܘܥ
ܡܫܺܝܚܳܐ ܒ݁ܪܶܗ
ܕ݁ܰܐܠܳܗܳܐ܂</div>
<div type="v" n="2">ܐܰܝܟ݂
ܕ݁ܰܟ݂ܬ݂ܺܝܒ݂
ܒ݁ܶܐܫܰܥܝܳܐ
ܢܒ݂ܺܝܳܐ ܗܳܐ
ܡܫܰܕ݁ܰܪ ܐ݈ܢܳܐ
ܡܰܠܰܐܟ݂ܝ
ܩܕ݂ܳܡ
ܦ݁ܰܪܨܽܘܦ݁ܳܟ݂
ܕ݁ܢܰܬ݂ܩܶܢ
ܐܽܘܪܚܳܟ݂܂</div>
<div type="v" n="3">ܩܳܠܳܐ
ܕ݁ܩܳܪܶܐ
ܒ݁ܡܰܕ݂ܒ݁ܪܳܐ
ܛܰܝܶܒ݂ܘ
ܐܽܘܪܚܶܗ
ܕ݁ܡܳܪܝܳܐ
ܘܰܐܫܘܰܘ
ܫܒ݂ܺܝܠܰܘܗ݈ܝ܂</div>
<div type="v" n="4">ܗܘܳܐ
ܝܽܘܚܰܢܳܢ
ܒ݁ܡܰܕ݂ܒ݁ܪܳܐ
ܡܰܥܡܶܕ݂
ܘܡܰܟ݂ܪܶܙ
ܡܰܥܡܽܘܕ݂ܺܝܬ݂ܳܐ
ܕ݁ܰܬ݂ܝܳܒ݂ܽܘܬ݂ܳܐ
ܠܫܽܘܒ݂ܩܳܢܳܐ
ܕ݁ܰܚܛܳܗܶܐ܂</div>
<div type="v" n="5">ܘܢܳܦ݂ܩܳܐ
ܗ݈ܘܳܬ݂
ܠܘܳܬ݂ܶܗ
ܟ݁ܽܠܳܗ ܟ݁ܳܘܪ
ܕ݁ܺܝܗܽܘܕ݂
ܘܟ݂ܽܠܗܽܘܢ
ܒ݁ܢܰܝ
ܐܽܘܪܺܫܠܶܡ
ܘܡܰܥܡܶܕ݂
ܗ݈ܘܳܐ ܠܗܽܘܢ
ܒ݁ܝܽܘܪܕ݁ܢܳܢ
ܟ݁ܰܕ݂
ܡܰܘܕ݁ܶܝܢ
ܒ݁ܰܚܛܳܗܰܝܗܽܘܢ܂</div>
<div type="v" n="6">ܗܽܘ ܕ݁ܶܝܢ
ܝܽܘܚܰܢܳܢ
ܠܒ݂ܺܝܫ ܗ݈ܘܳܐ
ܠܒ݂ܽܘܫܳܐ
ܕ݁ܣܰܥܪܳܐ
ܕ݁ܓ݂ܰܡܠܶܐ
ܘܰܐܣܺܝܪ ܗ݈ܘܳܐ
ܥܶܪܰܩܬ݂ܳܐ
ܕ݁ܡܶܫܟ݁ܳܐ
ܒ݁ܚܰܨܰܘܗ݈ܝ
ܘܡܶܐܟ݂ܽܘܠܬ݁ܶܗ
ܐܺܝܬ݂ܶܝܗ
ܗ݈ܘܳܬ݂ ܩܰܡܨܶܐ
ܘܕ݂ܶܒ݂ܫܳܐ
ܕ݁ܒ݂ܰܪܳܐ܂</div>
<div type="v" n="7">ܘܡܰܟ݂ܪܶܙ
ܗ݈ܘܳܐ ܘܳܐܡܰܪ
ܗܳܐ ܐܳܬ݂ܶܐ
ܒ݁ܳܬ݂ܰܪܝ
ܕ݁ܚܰܝܠܬ݂ܳܢ
ܡܶܢܝ ܗܰܘ
ܕ݁ܠܳܐ ܫܳܘܶܐ
ܐ݈ܢܳܐ
ܕ݁ܶܐܓ݂ܗܰܢ
ܐܶܫܪܶܐ ܥܰܪܩܶܐ
ܕ݁ܰܡܣܳܢܰܘܗ݈ܝ܂</div>
<div type="v" n="8">ܐܶܢܳܐ
ܐܰܥܡܶܕ݁ܬ݁ܟ݂ܽܘܢ
ܒ݁ܡܰܝܳܐ ܗܽܘ
ܕ݁ܶܝܢ
ܢܰܥܡܶܕ݂ܟ݂ܽܘܢ
ܒ݁ܪܽܘܚܳܐ
ܕ݁ܩܽܘܕ݂ܫܳܐ܂</div>
<div type="v" n="9">ܘܰܗܘܳܐ
ܒ݁ܝܰܘܡܳܬ݂ܳܐ
ܗܳܢܽܘܢ ܐܶܬ݂ܳܐ
ܝܶܫܽܘܥ ܡܶܢ
ܢܳܨܪܰܬ݂
ܕ݁ܰܓ݂ܠܺܝܠܳܐ
ܘܶܐܬ݂ܥܡܶܕ݂
ܒ݁ܝܽܘܪܕ݁ܢܳܢ
ܡܶܢ
ܝܽܘܚܰܢܳܢ܂</div>
<div type="v" n="10">ܘܡܶܚܕ݂ܳܐ
ܕ݁ܰܣܠܶܩ ܡܶܢ
ܡܰܝܳܐ ܚܙܳܐ
ܕ݁ܶܐܣܬ݁ܕ݂ܶܩܘ
ܫܡܰܝܳܐ
ܘܪܽܘܚܳܐ ܐܰܝܟ݂
ܝܰܘܢܳܐ
ܕ݁ܢܶܚܬ݁ܰܬ݂
ܥܠܰܘܗ݈ܝ܂</div>
<div type="v" n="11">ܘܩܳܠܳܐ
ܗܘܳܐ ܡܶܢ
ܫܡܰܝܳܐ ܐܰܢ݈ܬ݁
ܗ݈ܽܘ ܒ݁ܶܪܝ
ܚܰܒ݁ܺܝܒ݂ܳܐ
ܒ݁ܳܟ݂
ܐܶܨܛܒ݂ܺܝܬ݂܂</div>
<div type="v" n="12">ܘܡܶܚܕ݂ܳܐ
ܐܰܦ݁ܶܩܬ݁ܶܗ
ܪܽܘܚܳܐ
ܠܡܰܕ݂ܒ݁ܪܳܐ܂</div>
<div type="v" n="13">ܘܰܗܘܳܐ
ܬ݁ܰܡܳܢ
ܒ݁ܡܰܕ݂ܒ݁ܪܳܐ
ܝܰܘܡܳܬ݂ܳܐ
ܐܰܪܒ݁ܥܺܝܢ
ܟ݁ܰܕ݂
ܡܶܬ݂ܢܰܣܶܐ ܡܶܢ
ܣܳܛܳܢܳܐ
ܘܺܐܝܬ݂ܰܘܗ݈ܝ
ܗ݈ܘܳܐ ܥܰܡ
ܚܰܝܘܳܬ݂ܳܐ
ܘܰܡܫܰܡܫܺܝܢ
ܗ݈ܘܰܘ ܠܶܗ
ܡܰܠܰܐܟ݂ܶܐ܂</div>
<div type="v" n="14">ܒ݁ܳܬ݂ܰܪ
ܕ݁ܶܐܫܬ݁ܠܶܡ
ܕ݁ܶܝܢ
ܝܽܘܚܰܢܳܢ
ܐܶܬ݂ܳܐ ܠܶܗ
ܝܶܫܽܘܥ
ܠܰܓ݂ܠܺܝܠܳܐ
ܘܡܰܟ݂ܪܶܙ
ܗ݈ܘܳܐ
ܣܒ݂ܰܪܬ݂ܳܐ
ܕ݁ܡܰܠܟ݁ܽܘܬ݂ܶܗ
ܕ݁ܰܐܠܳܗܳܐ܂</div>
<div type="v" n="15">ܘܶܐܡܰܪ
ܫܠܶܡ ܠܶܗ
ܙܰܒ݂ܢܳܐ
ܘܰܡܛܳܬ݂
ܡܰܠܟ݁ܽܘܬ݂ܳܐ
ܕ݁ܰܐܠܳܗܳܐ
ܬ݁ܽܘܒ݂ܘ
ܘܗܰܝܡܶܢܘ
ܒ݁ܰܣܒ݂ܰܪܬ݂ܳܐ܂</div>
<div type="v" n="16">ܘܟ݂ܰܕ݂
ܡܗܰܠܶܟ݂
ܚܕ݂ܳܪܰܝ ܝܰܡܳܐ
ܕ݁ܰܓ݂ܠܺܝܠܳܐ
ܚܙܳܐ ܠܫܶܡܥܽܘܢ
ܘܠܰܐܢܕ݁ܪܶܐܘܳܣ
ܐܰܚܽܘܗ݈ܝ
ܕ݁ܪܳܡܶܝܢ
ܡܨܺܝܕ݂ܳܬ݂ܳܐ
ܒ݁ܝܰܡܳܐ
ܐܺܝܬ݂ܰܝܗܽܘܢ
ܗ݈ܘܰܘ ܓ݁ܶܝܪ
ܨܰܝܳܕ݂ܶܐ܂</div>
<div type="v" n="17">ܘܶܐܡܰܪ
ܠܗܽܘܢ ܝܶܫܽܘܥ
ܬ݁ܰܘ ܒ݁ܳܬ݂ܰܪܝ
ܘܶܐܥܒ݁ܶܕ݂ܟ݂ܽܘܢ
ܨܰܝܳܕ݂ܶܐ
ܕ݁ܰܒ݂ܢܰܝ
ܐ݈ܢܳܫܳܐ܂</div>
<div type="v" n="18">ܘܡܶܚܕ݂ܳܐ
ܫܒ݂ܰܩܘ
ܡܨܺܝܕ݂ܳܬ݂ܗܽܘܢ
ܘܶܐܙܰܠܘ
ܒ݁ܳܬ݂ܪܶܗ܂</div>
<div type="v" n="19">ܘܟ݂ܰܕ݂
ܥܒ݂ܰܪ ܩܰܠܺܝܠ
ܚܙܳܐ
ܠܝܰܥܩܽܘܒ݂
ܒ݁ܰܪ ܙܰܒ݂ܕ݂ܰܝ
ܘܰܠܝܽܘܚܰܢܳܢ
ܐܰܚܽܘܗ݈ܝ
ܘܳܐܦ݂ ܠܗܽܘܢ
ܒ݁ܰܣܦ݂ܺܝܢ݈ܬ݁ܳܐ
ܕ݁ܰܡܬ݂ܰܩܢܺܝܢ
ܡܨܺܝܕ݂ܳܬ݂ܗܽܘܢ܂</div>
<div type="v" n="20">ܘܰܩܪܳܐ
ܐܶܢܽܘܢ
ܘܡܶܚܕ݂ܳܐ
ܫܒ݂ܰܩܘ
ܠܙܰܒ݂ܕ݂ܰܝ
ܐܰܒ݂ܽܘܗܽܘܢ
ܒ݁ܰܣܦ݂ܺܝܢ݈ܬ݁ܳܐ
ܥܰܡ ܐܰܓ݂ܺܝܪܶܐ
ܘܶܐܙܰܠܘ
ܒ݁ܳܬ݂ܪܶܗ܂</div>
<div type="v" n="21">ܘܟ݂ܰܕ݂
ܥܰܠܘ
ܠܰܟ݂ܦ݂ܰܪܢܰܚܽܘܡ
ܡܶܚܕ݂ܳܐ
ܡܰܠܶܦ݂ ܗ݈ܘܳܐ
ܒ݁ܫܰܒ݁ܶܐ
ܒ݁ܰܟ݂ܢܽܘܫܳܬ݂ܗܽܘܢ܂</div>
<div type="v" n="22">ܘܬ݂ܰܡܺܝܗܺܝܢ
ܗܘܰܘ
ܒ݁ܝܽܘܠܦ݁ܳܢܶܗ
ܡܰܠܶܦ݂ ܗ݈ܘܳܐ
ܠܗܽܘܢ ܓ݁ܶܝܪ
ܐܰܝܟ݂ ܡܫܰܠܛܳܐ
ܘܠܳܐ ܐܰܝܟ݂
ܣܳܦ݂ܪܰܝܗܽܘܢ܂</div>
<div type="v" n="23">ܘܺܐܝܬ݂
ܗ݈ܘܳܐ
ܒ݁ܰܟ݂ܢܽܘܫܬ݁ܗܽܘܢ
ܓ݁ܰܒ݂ܪܳܐ
ܕ݁ܺܐܝܬ݂ ܒ݁ܶܗ
ܪܽܘܚܳܐ
ܛܰܡܰܐܬ݂ܳܐ
ܘܰܩܥܳܐ܂</div>
<div type="v" n="24">ܘܶܐܡܰܪ
ܡܳܐ ܠܰܢ ܘܠܳܟ݂
ܝܶܫܽܘܥ
ܢܳܨܪܳܝܳܐ
ܐܶܬ݂ܰܝܬ݁
ܠܡܰܘܒ݁ܳܕ݂ܽܘܬ݂ܰܢ
ܝܳܕ݂ܰܥ ܐ݈ܢܳܐ
ܠܳܟ݂ ܡܰܢ
ܐܰܢ݈ܬ݁
ܩܰܕ݁ܺܝܫܶܗ
ܕ݁ܰܐܠܳܗܳܐ܂</div>
<div type="v" n="25">ܘܰܟ݂ܐܳܐ
ܒ݁ܶܗ ܝܶܫܽܘܥ
ܘܶܐܡܰܪ ܣܟ݂ܽܘܪ
ܦ݁ܽܘܡܳܟ݂
ܘܦ݂ܽܘܩ
ܡܶܢܶܗ܂</div>
<div type="v" n="26">ܘܰܫܕ݂ܳܬ݂ܶܗ
ܪܽܘܚܳܐ
ܛܰܢܦ݂ܬ݂ܳܐ
ܘܰܩܥܳܬ݂
ܒ݁ܩܳܠܳܐ ܪܳܡܳܐ
ܘܢܶܦ݂ܩܰܬ݂
ܡܶܢܶܗ܂</div>
<div type="v" n="27">ܘܶܐܬ݁ܕ݁ܰܡܰܪܘ
ܟ݁ܽܠܗܽܘܢ
ܘܒ݂ܳܥܶܝܢ
ܗ݈ܘܰܘ ܚܰܕ݂
ܥܰܡ ܚܰܕ݂
ܘܳܐܡܪܺܝܢ
ܕ݁ܡܳܢܳܐ ܗ݈ܝ
ܗܳܕ݂ܶܐ ܘܡܰܢܽܘ
ܝܽܘܠܦ݁ܳܢܳܐ
ܗܳܢܳܐ
ܚܰܕ݂݈ܬ݂ܳܐ
ܕ݁ܰܒ݂ܫܽܘܠܛܳܢܳܐ
ܘܳܐܦ݂ ܠܪܽܘܚܶܐ
ܛܰܢܦ݂ܳܬ݂ܳܐ
ܦ݁ܳܩܶܕ݂
ܘܡܶܫܬ݁ܰܡܥܳܢ
ܠܶܗ܂</div>
<div type="v" n="28">ܘܡܶܚܕ݂ܳܐ
ܢܦ݂ܰܩ ܛܶܒ݁ܶܗ
ܒ݁ܟ݂ܽܠܶܗ
ܐܰܬ݂ܪܳܐ
ܕ݁ܰܓ݂ܠܺܝܠܳܐ܂</div>
<div type="v" n="29">ܘܰܢܦ݂ܰܩܘ
ܡܶܢ
ܟ݁ܢܽܘܫܬ݁ܳܐ
ܘܶܐܬ݂ܰܘ
ܠܒ݂ܰܝܬ݁ܶܗ
ܕ݁ܫܶܡܥܽܘܢ
ܘܕ݂ܰܐܢܕ݁ܪܶܐܘܳܣ
ܥܰܡ ܝܰܥܩܽܘܒ݂
ܘܝܽܘܚܰܢܳܢ܂</div>
<div type="v" n="30">ܘܰܚܡܳܬ݂ܶܗ
ܕ݁ܫܶܡܥܽܘܢ
ܪܰܡܝܳܐ ܗ݈ܘܳܬ݂
ܒ݁ܶܐܫܳܬ݂ܳܐ
ܘܶܐܡܰܪܘ ܠܶܗ
ܥܠܶܝܗ܂</div>
<div type="v" n="31">ܘܰܩܪܶܒ݂
ܐܰܚܕ݁ܳܗ
ܒ݁ܺܐܝܕ݂ܳܗ
ܘܰܐܩܺܝܡܳܗ
ܘܡܶܚܕ݂ܳܐ
ܫܒ݂ܰܩܬ݂ܳܗ
ܐܶܫܳܬ݂ܳܗ
ܘܰܡܫܰܡܫܳܐ
ܗ݈ܘܳܬ݂
ܠܗܽܘܢ܂</div>
<div type="v" n="32">ܒ݁ܪܰܡܫܳܐ
ܕ݁ܶܝܢ
ܒ݁ܡܰܥܪܳܒ݂ܰܝ
ܫܶܡܫܳܐ
ܐܰܝܬ݁ܺܝܘ
ܠܘܳܬ݂ܶܗ
ܟ݁ܽܠܗܽܘܢ
ܐܰܝܠܶܝܢ
ܕ݁ܒ݂ܺܝܫܳܐܝܺܬ݂
ܥܒ݂ܺܝܕ݂ܺܝܢ
ܘܕ݂ܰܝܘܳܢܶܐ܂</div>
<div type="v" n="33">ܘܰܡܕ݂ܺܝܢ݈ܬ݁ܳܐ
ܟ݁ܽܠܳܗ
ܟ݁ܢܺܝܫܳܐ
ܗ݈ܘܳܬ݂ ܥܰܠ
ܬ݁ܰܪܥܳܐ܂</div>
<div type="v" n="34">ܘܰܐܣܺܝ
ܠܣܰܓ݁ܺܝܶܐܐ
ܕ݁ܒ݂ܺܝܫܳܐܝܺܬ݂
ܥܒ݂ܺܝܕ݂ܺܝܢ
ܗ݈ܘܰܘ
ܒ݁ܟ݂ܽܘܪܗܳܢܶܐ
ܡܫܰܚܠܦ݂ܶܐ
ܘܕ݂ܰܝܘܶܐ
ܣܰܓ݁ܺܝܶܐܐ
ܐܰܦ݁ܶܩ ܘܠܳܐ
ܫܳܒ݂ܶܩ ܗ݈ܘܳܐ
ܠܗܽܘܢ
ܠܕ݂ܰܝܘܶܐ
ܕ݁ܰܢܡܰܠܠܽܘܢ
ܡܶܛܽܠ
ܕ݁ܝܳܕ݂ܥܺܝܢ
ܗ݈ܘܰܘ ܠܶܗ܂</div>
<div type="v" n="35">ܘܰܒ݂ܨܰܦ݂ܪܳܐ
ܩܰܕ݁ܶܡ ܩܳܡ
ܛܳܒ݂ ܘܶܐܙܰܠ
ܠܰܐܬ݂ܪܳܐ
ܚܽܘܪܒ݁ܳܐ
ܘܬ݂ܰܡܳܢ
ܡܨܰܠܶܐ
ܗ݈ܘܳܐ܂</div>
<div type="v" n="36">ܘܒ݂ܳܥܶܝܢ
ܗ݈ܘܰܘ ܠܶܗ
ܫܶܡܥܽܘܢ
ܘܰܕ݂ܥܰܡܶܗ܂</div>
<div type="v" n="37">ܘܟ݂ܰܕ݂
ܐܶܫܟ݁ܚܽܘܗ݈ܝ
ܐܳܡܪܺܝܢ ܠܶܗ
ܟ݁ܽܠܗܽܘܢ
ܐ݈ܢܳܫܳܐ
ܒ݁ܳܥܶܝܢ
ܠܳܟ݂܂</div>
<div type="v" n="38">ܐܳܡܰܪ
ܠܗܽܘܢ ܗܰܠܶܟ݂ܘ
ܠܩܽܘܪܝܳܐ
ܘܠܰܡܕ݂ܺܝܢܳܬ݂ܳܐ
ܕ݁ܩܰܪܺܝܒ݂ܳܢ
ܕ݁ܳܐܦ݂ ܬ݁ܰܡܳܢ
ܐܰܟ݂ܪܶܙ
ܠܗܳܕ݂ܶܐ ܓ݁ܶܝܪ
ܐܶܬ݂ܺܝܬ݂܂</div>
<div type="v" n="39">ܘܡܰܟ݂ܪܶܙ
ܗ݈ܘܳܐ
ܒ݁ܟ݂ܽܠܗܶܝܢ
ܟ݁ܢܽܘܫܳܬ݂ܗܽܘܢ
ܒ݁ܟ݂ܽܠܳܗ
ܓ݁ܠܺܝܠܳܐ
ܘܡܰܦ݁ܶܩ
ܫܺܐܕ݂ܶܐ܂</div>
<div type="v" n="40">ܘܶܐܬ݂ܳܐ
ܠܘܳܬ݂ܶܗ
ܓ݁ܰܪܒ݁ܳܐ
ܘܰܢܦ݂ܰܠ ܥܰܠ
ܪܶܓ݂ܠܰܘܗ݈ܝ
ܘܒ݂ܳܥܶܐ ܗ݈ܘܳܐ
ܡܶܢܶܗ ܘܶܐܡܰܪ
ܠܶܗ ܐܶܢ
ܨܳܒ݂ܶܐ ܐܰܢ݈ܬ݁
ܡܶܫܟ݁ܰܚ
ܐܰܢ݈ܬ݁
ܠܰܡܕ݂ܰܟ݁ܳܝܽܘܬ݂ܝ܂</div>
<div type="v" n="41">ܗܽܘ ܕ݁ܶܝܢ
ܝܶܫܽܘܥ
ܐܶܬ݂ܪܰܚܰܡ
ܥܠܰܘܗ݈ܝ
ܘܰܦ݂ܫܰܛ
ܐܺܝܕ݂ܶܗ ܩܪܶܒ݂
ܠܶܗ ܘܶܐܡܰܪ
ܨܳܒ݂ܶܐ ܐ݈ܢܳܐ
ܐܶܬ݁ܕ݁ܰܟ݁ܳܐ܂</div>
<div type="v" n="42">ܘܒ݂ܳܗ
ܒ݁ܫܳܥܬ݂ܳܐ
ܐܶܙܰܠ
ܓ݁ܰܪܒ݂ܶܗ
ܡܶܢܶܗ
ܘܶܐܬ݁ܕ݁ܰܟ݁ܺܝ܂</div>
<div type="v" n="43">ܘܰܟ݂ܐܳܐ
ܒ݁ܶܗ
ܘܰܐܦ݁ܩܶܗ܂</div>
<div type="v" n="44">ܘܶܐܡܰܪ
ܠܶܗ ܚܙܺܝ ܠܡܳܐ
ܠܐ݈ܢܳܫ ܐܳܡܰܪ
ܐܰܢ݈ܬ݁ ܐܶܠܳܐ
ܙܶܠ ܚܰܘܳܐ
ܢܰܦ݂ܫܳܟ݂
ܠܟ݂ܳܗܢܶܐ
ܘܩܰܪܶܒ݂
ܩܽܘܪܒ݁ܳܢܳܐ
ܚܠܳܦ݂
ܬ݁ܰܕ݂ܟ݁ܺܝܬ݂ܳܟ݂
ܐܰܝܟ݁ܰܢܳܐ
ܕ݁ܦ݂ܰܩܶܕ݂
ܡܽܘܫܶܐ
ܠܣܳܗܕ݁ܽܘܬ݂ܗܽܘܢ܂</div>
<div type="v" n="45">ܗܽܘ ܕ݁ܶܝܢ
ܟ݁ܰܕ݂ ܢܦ݂ܰܩ
ܫܰܪܺܝ ܗ݈ܘܳܐ
ܡܰܟ݂ܪܶܙ
ܣܰܓ݁ܺܝ
ܘܰܐܛܒ݁ܳܗ
ܠܡܶܠܬ݂ܳܐ
ܐܰܝܟ݁ܰܢܳܐ
ܕ݁ܠܳܐ ܢܶܫܟ݁ܰܚ
ܗ݈ܘܳܐ ܝܶܫܽܘܥ
ܓ݁ܰܠܝܳܐܝܺܬ݂
ܕ݁ܢܶܥܽܘܠ
ܠܰܡܕ݂ܺܝܢ݈ܬ݁ܳܐ
ܐܶܠܳܐ ܠܒ݂ܰܪ
ܗܘܳܐ
ܒ݁ܰܐܬ݂ܪܳܐ
ܚܽܘܪܒ݁ܳܐ
ܘܳܐܬ݂ܶܝܢ
ܗ݈ܘܰܘ ܠܘܳܬ݂ܶܗ
ܡܶܢ ܟ݁ܽܠ
ܕ݁ܽܘܟ݁ܳܐ܂</div>
</div>
<div type="ch" n="2">
<div type="title" n="title"> ܀ ܡܪܩܘܣ ܒܒ </div>
<div type="v" n="1">ܘܥܰܠ
ܬ݁ܽܘܒ݂ ܝܶܫܽܘܥ
ܠܰܟ݂ܦ݂ܰܪܢܰܚܽܘܡ
ܠܝܰܘܡܳܬ݂ܳܐ
ܘܟ݂ܰܕ݂ ܫܡܰܥܘ
ܕ݁ܰܒ݂ܒ݂ܰܝܬ݁ܳܐ
ܗܽܘ܂</div>
<div type="v" n="2">ܐܶܬ݂ܟ݁ܰܢܰܫܘ
ܣܰܓ݁ܺܝܶܐܐ
ܐܰܝܟ݁ܰܢܳܐ
ܕ݁ܠܳܐ ܐܶܫܟ݁ܰܚ
ܐܳܚܶܕ݂ ܐܶܢܽܘܢ
ܐܳܦ݂ܠܳܐ ܩܕ݂ܳܡ
ܬ݁ܰܪܥܳܐ
ܘܰܡܡܰܠܶܠ
ܗ݈ܘܳܐ ܥܰܡܗܽܘܢ
ܡܶܠܬ݂ܳܐ܂</div>
<div type="v" n="3">ܘܶܐܬ݂ܰܘ
ܠܘܳܬ݂ܶܗ
ܘܰܐܝܬ݁ܺܝܘ ܠܶܗ
ܡܫܰܪܝܳܐ ܟ݁ܰܕ݂
ܫܩܺܝܠܺܝܢ ܠܶܗ
ܒ݁ܶܝܬ݂
ܐܰܪܒ݁ܥܳܐ܂</div>
<div type="v" n="4">ܘܰܕ݂ܠܳܐ
ܐܶܫܟ݁ܰܚܘ
ܠܡܶܬ݂ܩܰܪܳܒ݂ܽܘ
ܠܘܳܬ݂ܶܗ ܡܶܛܽܠ
ܟ݁ܶܢܫܳܐ ܣܠܶܩܘ
ܠܗܽܘܢ
ܠܶܐܓ݁ܳܪܳܐ
ܘܰܐܪܺܝܡܘ
ܬ݁ܰܛܠܺܝܠܳܐ
ܕ݁ܰܐܬ݂ܰܪ
ܕ݁ܺܐܝܬ݂ܰܘܗ݈ܝ
ܗ݈ܘܳܐ ܝܶܫܽܘܥ
ܘܫܰܒ݁ܽܘܗ
ܥܰܪܣܳܐ
ܕ݁ܰܪܡܶܐ ܗ݈ܘܳܐ
ܒ݁ܳܗ
ܡܫܰܪܝܳܐ܂</div>
<div type="v" n="5">ܟ݁ܰܕ݂ ܚܙܳܐ
ܕ݁ܶܝܢ ܝܶܫܽܘܥ
ܗܰܝܡܳܢܽܘܬ݂ܗܽܘܢ
ܐܶܡܰܪ ܠܗܰܘ
ܡܫܰܪܝܳܐ ܒ݁ܶܪܝ
ܫܒ݂ܺܝܩܺܝܢ
ܠܳܟ݂
ܚܛܳܗܰܝܟ݁܂</div>
<div type="v" n="6">ܐܺܝܬ݂
ܗ݈ܘܰܘ ܕ݁ܶܝܢ
ܬ݁ܰܡܳܢ ܡܶܢ
ܣܳܦ݂ܪܶܐ
ܘܰܦ݂ܪܺܝܫܶܐ
ܕ݁ܝܳܬ݂ܒ݁ܺܝܢ
ܘܡܶܬ݂ܪܰܥܶܝܢ
ܗ݈ܘܰܘ
ܒ݁ܠܶܒ݁ܗܽܘܢ܂</div>
<div type="v" n="7">ܕ݁ܡܳܢܳܐ
ܗܳܢܳܐ ܡܡܰܠܶܠ
ܓ݁ܽܘܕ݁ܳܦ݂ܳܐ
ܡܰܢܽܘ ܡܶܫܟ݁ܰܚ
ܠܡܶܫܒ݁ܰܩ
ܚܛܳܗܶܐ ܐܶܠܳܐ
ܐܶܢ ܚܰܕ݂
ܐܰܠܳܗܳܐ܂</div>
<div type="v" n="8">ܝܶܫܽܘܥ
ܕ݁ܶܝܢ ܝܺܕ݂ܰܥ
ܒ݁ܪܽܘܚܶܗ
ܕ݁ܗܳܠܶܝܢ
ܡܶܬ݂ܪܰܥܶܝܢ
ܒ݁ܢܰܦ݂ܫܗܽܘܢ
ܘܶܐܡܰܪ ܠܗܽܘܢ
ܡܳܢܳܐ
ܡܶܬ݂ܪܰܥܶܝܢ
ܐܢ݈ܬ݁ܽܘܢ
ܗܳܠܶܝܢ
ܒ݁ܠܶܒ݁ܟ݂ܽܘܢ܂</div>
<div type="v" n="9">ܐܰܝܕ݂ܳܐ
ܦ݁ܫܺܝܩܳܐ
ܠܡܺܐܡܰܪ
ܠܰܡܫܰܪܝܳܐ
ܕ݁ܰܫܒ݂ܺܝܩܺܝܢ
ܠܳܟ݂ ܚܛܳܗܰܝܟ݁
ܐܰܘ ܠܡܺܐܡܰܪ
ܕ݁ܩܽܘܡ ܫܩܽܘܠ
ܥܰܪܣܳܟ݂
ܘܗܰܠܶܟ݂܂</div>
<div type="v" n="10">ܕ݁ܬ݂ܶܕ݁ܥܽܘܢ
ܕ݁ܶܝܢ
ܕ݁ܫܰܠܺܝܛ ܗ݈ܽܘ
ܒ݁ܪܶܗ
ܕ݁ܐ݈ܢܳܫܳܐ
ܒ݁ܰܐܪܥܳܐ
ܠܡܶܫܒ݁ܰܩ
ܚܛܳܗܶܐ ܐܶܡܰܪ
ܠܰܡܫܰܪܝܳܐ܂</div>
<div type="v" n="11">ܠܳܟ݂
ܐܳܡܰܪ ܐ݈ܢܳܐ
ܩܽܘܡ ܫܩܽܘܠ
ܥܰܪܣܳܟ݂ ܘܙܶܠ
ܠܒ݂ܰܝܬ݁ܳܟ݂܂</div>
<div type="v" n="12">ܘܩܳܡ ܒ݁ܰܪ
ܫܳܥܬ݂ܶܗ
ܘܰܫܩܰܠ ܥܰܪܣܶܗ
ܘܰܢܦ݂ܰܩ ܠܥܺܝܢ
ܟ݁ܽܠܗܽܘܢ
ܐܰܝܟ݁ܰܢܳܐ
ܕ݁ܢܶܬ݁ܕ݁ܰܡܪܽܘܢ
ܟ݁ܽܠܗܽܘܢ
ܘܰܢܫܰܒ݁ܚܽܘܢ
ܠܰܐܠܳܗܳܐ
ܟ݁ܰܕ݂ ܐܳܡܪܺܝܢ
ܕ݁ܠܳܐ
ܡܶܡܬ݂ܽܘܡ
ܚܙܰܝܢ
ܗܳܟ݂ܰܢܳܐ܂</div>
<div type="v" n="13">ܘܰܢܦ݂ܰܩ
ܬ݁ܽܘܒ݂ ܠܘܳܬ݂
ܝܰܡܳܐ ܘܟ݂ܽܠܶܗ
ܟ݁ܶܢܫܳܐ
ܐܳܬ݂ܶܝܢ ܗ݈ܘܰܘ
ܠܘܳܬ݂ܶܗ
ܘܡܰܠܶܦ݂ ܗ݈ܘܳܐ
ܠܗܽܘܢ܂</div>
<div type="v" n="14">ܘܟ݂ܰܕ݂
ܥܳܒ݂ܰܪ ܚܙܳܐ
ܠܠܶܘܺܝ ܒ݁ܰܪ
ܚܰܠܦ݂ܰܝ
ܕ݁ܝܳܬ݂ܶܒ݂
ܒ݁ܶܝܬ݂
ܡܳܟ݂ܣܶܐ
ܘܶܐܡܰܪ ܠܶܗ
ܬ݁ܳܐ ܒ݁ܳܬ݂ܰܪܝ
ܘܩܳܡ ܐܶܙܰܠ
ܒ݁ܳܬ݂ܪܶܗ܂</div>
<div type="v" n="15">ܘܰܗܘܳܐ
ܕ݁ܟ݂ܰܕ݂
ܣܡܺܝܟ݂
ܒ݁ܒ݂ܰܝܬ݁ܶܗ
ܣܰܓ݁ܺܝܶܐܐ
ܡܳܟ݂ܣܶܐ
ܘܚܰܛܳܝܶܐ
ܣܡܺܝܟ݂ܺܝܢ
ܗܘܰܘ ܥܰܡ
ܝܶܫܽܘܥ ܘܥܰܡ
ܬ݁ܰܠܡܺܝܕ݂ܰܘܗ݈ܝ
ܐܺܝܬ݂ܰܝܗܽܘܢ
ܗ݈ܘܰܘ ܓ݁ܶܝܪ
ܣܰܓ݁ܺܝܶܐܐ
ܘܶܐܬ݂ܰܘ
ܒ݁ܳܬ݂ܪܶܗ܂</div>
<div type="v" n="16">ܘܣܳܦ݂ܪܶܐ
ܘܰܦ݂ܪܺܝܫܶܐ
ܟ݁ܰܕ݂
ܚܙܰܐܘܽܗ݈ܝ
ܕ݁ܠܳܥܶܣ ܥܰܡ
ܡܳܟ݂ܣܶܐ ܘܥܰܡ
ܚܰܛܳܝܶܐ
ܐܶܡܰܪܘ
ܠܬ݂ܰܠܡܺܝܕ݂ܰܘܗ݈ܝ
ܡܳܢܰܘ ܥܰܡ
ܡܳܟ݂ܣܶܐ
ܘܚܰܛܳܝܶܐ
ܐܳܟ݂ܶܠ
ܘܫܳܬ݂ܶܐ܂</div>
<div type="v" n="17">ܟ݁ܰܕ݂
ܫܡܰܥ ܕ݁ܶܝܢ
ܝܶܫܽܘܥ ܐܶܡܰܪ
ܠܗܽܘܢ ܠܳܐ
ܣܢܺܝܩܺܝܢ
ܚܠܺܝܡܶܐ ܥܰܠ
ܐܳܣܝܳܐ ܐܶܠܳܐ
ܐܰܝܠܶܝܢ
ܕ݁ܒ݂ܺܝܫ ܒ݁ܺܝܫ
ܥܒ݂ܺܝܕ݂ܺܝܢ
ܠܳܐ ܐܶܬ݂ܺܝܬ݂
ܕ݁ܶܐܩܪܶܐ
ܠܙܰܕ݁ܺܝܩܶܐ
ܐܶܠܳܐ
ܠܚܰܛܳܝܶܐ܂</div>
<div type="v" n="18">ܬ݁ܰܠܡܺܝܕ݂ܰܘܗ݈ܝ
ܕ݁ܶܝܢ
ܕ݁ܝܽܘܚܰܢܳܢ
ܘܰܦ݂ܪܺܝܫܶܐ
ܨܳܝܡܺܝܢ ܗ݈ܘܰܘ
ܘܶܐܬ݂ܰܘ
ܘܳܐܡܪܺܝܢ ܠܶܗ
ܠܡܳܢܳܐ
ܬ݁ܰܠܡܺܝܕ݂ܰܘܗ݈ܝ
ܕ݁ܝܽܘܚܰܢܳܢ
ܘܕ݂ܰܦ݂ܪܺܝܫܶܐ
ܨܳܝܡܺܝܢ
ܘܬ݂ܰܠܡܺܝܕ݂ܰܝܟ݁
ܕ݁ܺܝܠܳܟ݂ ܠܳܐ
ܨܳܝܡܺܝܢ܂</div>
<div type="v" n="19">ܐܳܡܰܪ
ܠܗܽܘܢ ܝܶܫܽܘܥ
ܠܡܳܐ
ܡܶܫܟ݁ܚܺܝܢ
ܒ݁ܢܰܘܗ݈ܝ
ܕ݁ܰܓ݂ܢܽܘܢܳܐ
ܟ݁ܡܳܐ
ܕ݁ܚܰܬ݂ܢܳܐ
ܥܰܡܗܽܘܢ ܗ݈ܽܘ
ܕ݁ܰܢܨܽܘܡܽܘܢ
ܠܳܐ܂</div>
<div type="v" n="20">ܢܺܐܬ݂ܽܘܢ
ܕ݁ܶܝܢ
ܝܰܘܡܳܬ݂ܳܐ
ܕ݁ܡܳܐ
ܕ݁ܶܐܫܬ݁ܩܶܠ
ܡܶܢܗܽܘܢ
ܚܰܬ݂ܢܳܐ
ܗܳܝܕ݁ܶܝܢ
ܢܨܽܘܡܽܘܢ
ܒ݁ܗܰܘ
ܝܰܘܡܳܐ܂</div>
<div type="v" n="21">ܠܳܐ ܐ݈ܢܳܫ
ܪܳܡܶܐ
ܐܽܘܪܩܰܥܬ݂ܳܐ
ܚܕ݂ܰܬ݂ܳܐ
ܘܚܳܐܶܛ ܥܰܠ
ܡܳܐܢܳܐ
ܒ݁ܠܳܝܳܐ ܕ݁ܠܳܐ
ܢܳܣܒ݁ܳܐ
ܡܰܠܝܽܘܬ݂ܳܗ
ܗܳܝ ܚܕ݂ܰܬ݂ܳܐ
ܡܶܢ ܒ݁ܠܳܝܳܐ
ܘܗܳܘܶܐ
ܣܶܕ݂ܩܳܐ
ܝܰܬ݁ܺܝܪܳܐ܂</div>
<div type="v" n="22">ܘܠܳܐ
ܐ݈ܢܳܫ ܪܳܡܶܐ
ܚܰܡܪܳܐ
ܚܰܕ݂݈ܬ݂ܳܐ
ܒ݁ܙܶܩܶܐ
ܒ݁ܠܳܝܳܬ݂ܳܐ
ܕ݁ܠܳܐ ܚܰܡܪܳܐ
ܡܨܰܪܶܐ ܠܙܶܩܶܐ
ܘܙܶܩܶܐ
ܐܳܒ݂ܕ݁ܳܢ
ܘܚܰܡܪܳܐ
ܡܶܬ݂ܶܐܫܶܕ݂
ܐܶܠܳܐ ܪܳܡܶܝܢ
ܚܰܡܪܳܐ
ܚܰܕ݂݈ܬ݂ܳܐ
ܒ݁ܙܶܩܶܐ
ܚܰܕ݂݈ܬ݁ܳܬ݂ܳܐ܂</div>
<div type="v" n="23">ܘܰܗܘܳܐ
ܕ݁ܟ݂ܰܕ݂ ܐܳܙܶܠ
ܝܶܫܽܘܥ
ܒ݁ܫܰܒ݁ܬ݂ܳܐ
ܒ݁ܶܝܬ݂ ܙܰܪܥܶܐ
ܬ݁ܰܠܡܺܝܕ݂ܰܘܗ݈ܝ
ܡܗܰܠܟ݂ܺܝܢ
ܗ݈ܘܰܘ
ܘܡܳܠܓ݁ܺܝܢ
ܫܶܒ݁ܠܶܐ܂</div>
<div type="v" n="24">ܘܳܐܡܪܺܝܢ
ܠܶܗ ܦ݁ܪܺܝܫܶܐ
ܚܙܺܝ ܡܳܢܳܐ
ܥܳܒ݂ܕ݁ܺܝܢ
ܒ݁ܫܰܒ݁ܬ݂ܳܐ
ܡܶܕ݁ܶܡ ܕ݁ܠܳܐ
ܫܰܠܺܝܛ܂</div>
<div type="v" n="25">ܐܳܡܰܪ
ܠܗܽܘܢ ܝܶܫܽܘܥ
ܠܳܐ ܡܶܡܬ݂ܽܘܡ
ܩܪܰܝܬ݁ܽܘܢ
ܡܳܢܳܐ ܥܒ݂ܰܕ݂
ܕ݁ܰܘܺܝܕ݂
ܟ݁ܰܕ݂
ܐܶܣܬ݁ܢܶܩ
ܘܰܟ݂ܦ݂ܶܢ ܗܽܘ
ܘܰܕ݂ܥܰܡܶܗ܂</div>
<div type="v" n="26">ܐܰܝܟ݁ܰܢܳܐ
ܥܰܠ ܠܒ݂ܰܝܬ݁ܶܗ
ܕ݁ܰܐܠܳܗܳܐ
ܟ݁ܰܕ݂
ܐܰܒ݂ܺܝܬ݂ܳܪ
ܪܰܒ݁ ܟ݁ܳܗܢܶܐ
ܘܠܰܚܡܳܐ
ܕ݁ܦ݂ܳܬ݂ܽܘܪܶܗ
ܕ݁ܡܳܪܝܳܐ
ܐܶܟ݂ܰܠ ܗܰܘ
ܕ݁ܠܳܐ ܫܰܠܺܝܛ
ܠܡܶܐܟ݂ܰܠ
ܐܶܠܳܐ ܐܶܢ
ܠܟ݂ܳܗܢܶܐ
ܘܝܰܗ݈ܒ݂ ܐܳܦ݂
ܠܰܐܝܠܶܝܢ
ܕ݁ܥܰܡܶܗ
ܗ݈ܘܰܘ܂</div>
<div type="v" n="27">ܘܶܐܡܰܪ
ܠܗܽܘܢ
ܕ݁ܫܰܒ݁ܬ݂ܳܐ
ܡܶܛܽܠ
ܒ݁ܰܪܢܳܫܳܐ
ܐܶܬ݂ܒ݁ܰܪܝܰܬ݂
ܘܠܳܐ ܗ݈ܘܳܐ
ܒ݁ܰܪܢܳܫܳܐ
ܡܶܛܽܠ
ܫܰܒ݁ܬ݂ܳܐ܂</div>
<div type="v" n="28">ܡܳܪܶܗ
ܗ݈ܽܘ ܗܳܟ݂ܺܝܠ
ܘܳܐܦ݂
ܕ݁ܫܰܒ݁ܬ݂ܳܐ
ܒ݁ܪܶܗ
ܕ݁ܐ݈ܢܳܫܳܐ܂</div>
</div>
<div type="ch" n="3">
<div type="title" n="title"> ܀ ܡܪܩܘܣ ܓܓ </div>
<div type="v" n="1">ܘܥܰܠ
ܬ݁ܽܘܒ݂ ܝܶܫܽܘܥ
ܠܰܟ݂ܢܽܘܫܬ݁ܳܐ
ܘܺܐܝܬ݂ ܗ݈ܘܳܐ
ܬ݁ܰܡܳܢ
ܓ݁ܰܒ݂ܪܳܐ ܚܰܕ݂
ܕ݁ܝܰܒ݁ܺܝܫܳܐ
ܐܺܝܕ݂ܶܗ܂</div>
<div type="v" n="2">ܘܢܳܛܪܺܝܢ
ܗ݈ܘܰܘ ܠܶܗ
ܕ݁ܶܐܢ ܡܰܐܣܶܐ
ܠܶܗ
ܒ݁ܫܰܒ݁ܬ݂ܳܐ
ܢܩܰܛܪܓ݂ܽܘܢܳܝܗ݈ܝ܂</div>
<div type="v" n="3">ܘܶܐܡܰܪ
ܠܗܰܘ ܓ݁ܰܒ݂ܪܳܐ
ܕ݁ܝܰܒ݁ܺܝܫܳܐ
ܐܺܝܕ݂ܶܗ ܩܽܘܡ
ܒ݁ܰܡܨܰܥܬ݂ܳܐ܂</div>
<div type="v" n="4">ܐܶܡܰܪ
ܕ݁ܶܝܢ ܐܳܦ݂
ܠܗܽܘܢ ܫܰܠܺܝܛ
ܒ݁ܫܰܒ݁ܬ݂ܳܐ
ܠܡܶܥܒ݁ܰܕ݂
ܕ݁ܛܳܒ݂ ܐܰܘ
ܕ݁ܒ݂ܺܝܫ
ܢܰܦ݂ܫܳܐ
ܠܡܰܚܳܝܽܘ ܐܰܘ
ܠܡܰܘܒ݁ܳܕ݂ܽܘ
ܗܶܢܽܘܢ ܕ݁ܶܝܢ
ܫܰܬ݁ܺܝܩܺܝܢ
ܗ݈ܘܰܘ܂</div>
<div type="v" n="5">ܘܚܳܪ
ܒ݁ܗܽܘܢ
ܒ݁ܚܶܡܬ݁ܳܐ
ܟ݁ܰܕ݂ ܟ݁ܰܪܝܳܐ
ܠܶܗ ܥܰܠ
ܩܰܫܝܽܘܬ݂
ܠܶܒ݁ܗܽܘܢ
ܘܶܐܡܰܪ ܠܗܰܘ
ܓ݁ܰܒ݂ܪܳܐ
ܦ݁ܫܽܘܛ
ܐܺܝܕ݂ܳܟ݂
ܘܰܦ݂ܫܰܛ
ܘܬ݂ܶܩܢܰܬ݂
ܐܺܝܕ݂ܶܗ܂</div>
<div type="v" n="6">ܘܰܢܦ݂ܰܩܘ
ܦ݁ܪܺܝܫܶܐ ܒ݁ܰܪ
ܫܳܥܬ݂ܶܗ ܥܰܡ
ܕ݁ܒ݂ܶܝܬ݂
ܗܶܪܳܘܕ݂ܶܣ
ܘܡܶܠܟ݁ܳܐ
ܢܣܰܒ݂ܘ
ܥܠܰܘܗ݈ܝ
ܐܰܝܟ݁ܰܢܳܐ
ܕ݁ܢܰܘܒ݁ܕ݂ܽܘܢܳܝܗ݈ܝ܂</div>
<div type="v" n="7">ܘܝܶܫܽܘܥ
ܥܰܡ
ܬ݁ܰܠܡܺܝܕ݂ܰܘܗ݈ܝ
ܐܶܙܰܠ ܠܶܗ
ܠܘܳܬ݂ ܝܰܡܳܐ
ܘܥܰܡܳܐ
ܣܰܓ݁ܺܝܳܐܐ ܡܶܢ
ܓ݁ܠܺܝܠܳܐ
ܢܰܩܦ݁ܶܗ ܗ݈ܘܳܐ
ܘܡܶܢ
ܝܺܗܽܘܕ݂܂</div>
<div type="v" n="8">ܘܡܶܢ
ܐܽܘܪܺܫܠܶܡ
ܘܡܶܢ ܐܰܕ݂ܽܘܡ
ܘܡܶܢ ܥܶܒ݂ܪܳܐ
ܕ݁ܝܽܘܪܕ݁ܢܳܢ
ܘܡܶܢ ܨܽܘܪ
ܘܡܶܢ ܨܰܝܕ݁ܳܢ
ܟ݁ܶܢܫܶܐ
ܣܰܓ݁ܺܝܶܐܐ
ܕ݁ܰܫܡܰܥܘ
ܗ݈ܘܰܘ ܟ݁ܽܠ
ܕ݁ܥܳܒ݂ܶܕ݂
ܐܶܬ݂ܰܘ
ܠܘܳܬ݂ܶܗ܂</div>
<div type="v" n="9">ܘܶܐܡܰܪ
ܠܬ݂ܰܠܡܺܝܕ݂ܰܘܗ݈ܝ
ܕ݁ܰܢܩܰܪܒ݂ܽܘܢ
ܠܶܗ
ܣܦ݂ܺܝܢ݈ܬ݁ܳܐ
ܡܶܛܽܠ ܟ݁ܶܢܫܶܐ
ܕ݁ܠܳܐ
ܢܶܚܒ݁ܨܽܘܢܳܝܗ݈ܝ܂</div>
<div type="v" n="10">ܣܰܓ݁ܺܝܶܐܐ
ܓ݁ܶܝܪ ܡܰܐܣܶܐ
ܗ݈ܘܳܐ ܥܕ݂ܰܡܳܐ
ܕ݁ܢܶܗܘܽܘܢ
ܢܳܦ݂ܠܺܝܢ
ܥܠܰܘܗ݈ܝ ܡܶܛܽܠ
ܕ݁ܢܶܬ݂ܩܰܪܒ݂ܽܘܢ
ܠܶܗ܂</div>
<div type="v" n="11">ܘܰܐܝܠܶܝܢ
ܕ݁ܺܐܝܬ݂ ܗ݈ܘܰܝ
ܠܗܽܘܢ
ܡܰܚܘܳܬ݂ܳܐ
ܕ݁ܪܽܘܚܶܐ
ܛܰܢܦ݂ܳܬ݂ܳܐ
ܡܳܐ
ܕ݁ܰܚܙܰܐܘܽܗ݈ܝ
ܢܳܦ݂ܠܺܝܢ
ܗ݈ܘܰܘ ܘܩܳܥܶܝܢ
ܘܳܐܡܪܺܝܢ
ܐܰܢ݈ܬ݁ ܗ݈ܽܘ
ܒ݁ܪܶܗ
ܕ݁ܰܐܠܳܗܳܐ܂</div>
<div type="v" n="12">ܘܣܰܓ݁ܺܝ
ܟ݁ܳܐܶܐ ܗ݈ܘܳܐ
ܒ݁ܗܽܘܢ ܕ݁ܠܳܐ
ܢܶܓ݂ܠܽܘܢܳܝܗ݈ܝ܂</div>
<div type="v" n="13">ܘܰܣܠܶܩ
ܠܛܽܘܪܳܐ
ܘܰܩܪܳܐ
ܠܰܐܝܠܶܝܢ
ܕ݁ܰܨܒ݂ܳܐ
ܘܶܐܬ݂ܰܘ
ܠܘܳܬ݂ܶܗ܂</div>
<div type="v" n="14">ܘܰܓ݂ܒ݂ܳܐ
ܬ݁ܪܶܥܣܰܪ
ܕ݁ܢܶܗܘܽܘܢ
ܥܰܡܶܗ
ܘܕ݂ܰܢܫܰܕ݁ܰܪ
ܐܶܢܽܘܢ
ܕ݁ܢܰܟ݂ܪܙܽܘܢ܂</div>
<div type="v" n="15">ܘܰܕ݂ܢܶܗܘܽܘܢ
ܫܰܠܺܝܛܺܝܢ
ܕ݁ܢܰܐܣܽܘܢ
ܟ݁ܪܺܝܗܶܐ
ܘܢܰܦ݁ܩܽܘܢ
ܕ݁ܰܝܘܶܐ܂</div>
<div type="v" n="16">ܘܫܰܡܺܝ
ܠܫܶܡܥܽܘܢ ܫܡܳܐ
ܟ݁ܺܐܦ݂ܳܐ܂</div>
<div type="v" n="17">ܘܰܠܝܰܥܩܽܘܒ݂
ܒ݁ܰܪ ܙܰܒ݂ܕ݂ܰܝ
ܘܰܠܝܽܘܚܰܢܳܢ
ܐܰܚܽܘܗ݈ܝ
ܕ݁ܝܰܥܩܽܘܒ݂
ܣܳܡ ܠܗܽܘܢ
ܫܡܳܐ
ܒ݁̈ܢܰܝ‌ܪܓ݂ܶܫܝ
ܕ݁ܺܐܝܬ݂ܰܘܗ݈ܝ
ܒ݁ܢܰܝ
ܪܰܥܡܳܐ܂</div>
<div type="v" n="18">ܘܰܐܢܕ݁ܪܶܐܘܳܣ
ܘܦ݂ܺܝܠܺܝܦ݁ܳܘܣ
ܘܒ݂ܰܪ‌ܬ݁ܽܘܠܡܰܝ
ܘܡܰܬ݁ܰܝ
ܘܬ݂ܳܐܘܡܰܐ
ܘܝܰܥܩܽܘܒ݂
ܒ݁ܰܪ ܚܰܠܦ݂ܰܝ
ܘܬ݂ܰܕ݁ܰܝ
ܘܫܶܡܥܽܘܢ
ܩܢܳܢܳܝܳܐ܂</div>
<div type="v" n="19">ܘܺܝܗܽܘܕ݂ܳܐ
ܣܟ݂ܰܪܝܽܘܛܳܐ
ܗܰܘ ܕ݁ܰܐܫܠܡܶܗ
ܘܶܐܬ݂ܰܘ
ܠܒ݂ܰܝܬ݁ܳܐ܂</div>
<div type="v" n="20">ܘܶܐܬ݂ܟ݁ܰܢܰܫܘ
ܟ݁ܶܢܫܶܐ
ܬ݁ܽܘܒ݂
ܐܰܝܟ݁ܰܢܳܐ
ܕ݁ܠܳܐ
ܢܶܫܟ݁ܚܽܘܢ
ܗ݈ܘܰܘ ܠܰܚܡܳܐ
ܠܡܶܐܟ݂ܰܠ܂</div>
<div type="v" n="21">ܘܰܫܡܰܥܘ
ܐ݈ܚܝܳܢܰܘܗ݈ܝ
ܘܰܢܦ݂ܰܩܘ
ܠܡܶܐܚܕ݁ܶܗ
ܐܳܡܪܺܝܢ ܗ݈ܘܰܘ
ܓ݁ܶܝܪ ܕ݁ܡܶܢ
ܗܰܘܢܶܗ
ܢܦ݂ܰܩ܂</div>
<div type="v" n="22">ܘܣܳܦ݂ܪܶܐ
ܐܰܝܠܶܝܢ ܕ݁ܡܶܢ
ܐܽܘܪܺܫܠܶܡ
ܢܚܶܬ݂ܘ
ܐܳܡܪܺܝܢ ܗ݈ܘܰܘ
ܒ݁ܥܶܠܙܒ݂ܽܘܒ݂
ܐܺܝܬ݂ ܒ݁ܶܗ
ܘܰܒ݂ܪܺܫܳܐ
ܕ݁ܕ݂ܰܝܘܶܐ
ܡܰܦ݁ܶܩ
ܕ݁ܰܝܘܶܐ܂</div>
<div type="v" n="23">ܘܰܩܪܳܐ
ܐܶܢܽܘܢ ܝܶܫܽܘܥ
ܘܰܒ݂ܡܰܬ݂ܠܶܐ
ܐܶܡܰܪ ܠܗܽܘܢ
ܐܰܝܟ݁ܰܢܳܐ
ܡܶܫܟ݁ܰܚ
ܣܳܛܳܢܳܐ
ܠܣܳܛܳܢܳܐ
ܠܡܰܦ݁ܳܩܽܘ܂</div>
<div type="v" n="24">ܐܶܢ
ܡܰܠܟ݁ܽܘܬ݂ܳܐ
ܓ݁ܶܝܪ ܥܰܠ
ܢܰܦ݂ܫܳܗ
ܬ݁ܶܬ݂ܦ݁ܰܠܰܓ݂
ܠܳܐ ܡܶܫܟ݁ܚܳܐ
ܠܰܡܩܳܡ
ܡܰܠܟ݁ܽܘܬ݂ܳܐ
ܗܳܝ܂</div>
<div type="v" n="25">ܘܶܐܢ
ܒ݁ܰܝܬ݁ܳܐ ܥܰܠ
ܢܰܦ݂ܫܶܗ
ܢܶܬ݂ܦ݁ܰܠܰܓ݂
ܠܳܐ ܡܶܫܟ݁ܰܚ
ܒ݁ܰܝܬ݁ܳܐ ܗܰܘ
ܠܰܡܩܳܡ܂</div>
<div type="v" n="26">ܘܶܐܢ ܗܽܘ
ܕ݁ܣܳܛܳܢܳܐ ܩܳܡ
ܥܰܠ ܢܰܦ݂ܫܶܗ
ܘܶܐܬ݂ܦ݁ܰܠܰܓ݂
ܠܳܐ ܡܶܫܟ݁ܰܚ
ܠܰܡܩܳܡ ܐܶܠܳܐ
ܚܰܪܬ݂ܶܗ
ܗ݈ܺܝ܂</div>
<div type="v" n="27">ܠܳܐ ܐ݈ܢܳܫ
ܡܶܫܟ݁ܰܚ
ܕ݁ܢܶܥܽܘܠ
ܠܒ݂ܶܝܬ݂
ܚܰܣܺܝܢܳܐ
ܘܢܶܚܛܽܘܦ݂
ܡܳܐܢܰܘܗ݈ܝ
ܐܶܠܳܐ ܐܶܢ
ܠܽܘܩܕ݂ܰܡ
ܠܚܰܣܺܝܢܳܐ
ܢܶܐܣܽܘܪ
ܘܗܳܝܕ݁ܶܝܢ
ܒ݁ܰܝܬ݁ܶܗ
ܢܶܒ݁ܽܘܙ܂</div>
<div type="v" n="28">ܐܰܡܺܝܢ
ܐܳܡܰܪ ܐ݈ܢܳܐ
ܠܟ݂ܽܘܢ
ܕ݁ܟ݂ܽܠܗܽܘܢ
ܚܛܳܗܶܐ
ܘܓ݂ܽܘܕ݁ܳܦ݂ܶܐ
ܕ݁ܰܢܓ݂ܰܕ݁ܦ݂ܽܘܢ
ܒ݁ܢܰܝ ܐ݈ܢܳܫܳܐ
ܢܶܫܬ݁ܰܒ݂ܩܽܘܢ
ܠܗܽܘܢ܂</div>
<div type="v" n="29">ܡܰܢ ܕ݁ܶܝܢ
ܕ݁ܰܢܓ݂ܰܕ݁ܶܦ݂
ܥܰܠ ܪܽܘܚܳܐ
ܕ݁ܩܽܘܕ݂ܫܳܐ
ܠܰܝܬ݁ ܠܶܗ
ܫܽܘܒ݂ܩܳܢܳܐ
ܠܥܳܠܰܡ ܐܶܠܳܐ
ܡܚܰܝܰܒ݂ ܗ݈ܽܘ
ܠܕ݂ܺܝܢܳܐ
ܕ݁ܰܠܥܳܠܰܡ܂</div>
<div type="v" n="30">ܡܶܛܽܠ
ܕ݁ܳܐܡܪܺܝܢ
ܗ݈ܘܰܘ
ܕ݁ܪܽܘܚܳܐ
ܛܰܢܦ݂ܬ݂ܳܐ
ܐܺܝܬ݂ ܒ݁ܶܗ܂</div>
<div type="v" n="31">ܘܶܐܬ݂ܰܘ
ܐܶܡܶܗ
ܘܰܐܚܰܘܗ݈ܝ
ܩܳܝܡܺܝܢ ܠܒ݂ܰܪ
ܘܫܰܕ݁ܰܪܘ
ܕ݁ܢܶܩܪܽܘܢܳܝܗ݈ܝ
ܠܗܽܘܢ܂</div>
<div type="v" n="32">ܝܳܬ݂ܶܒ݂
ܗ݈ܘܳܐ ܕ݁ܶܝܢ
ܚܕ݂ܳܪܰܘܗ݈ܝ
ܟ݁ܶܢܫܳܐ
ܘܶܐܡܰܪܘ ܠܶܗ
ܗܳܐ ܐܶܡܳܟ݂
ܘܰܐܚܰܝܟ݁
ܠܒ݂ܰܪ ܒ݁ܳܥܶܝܢ
ܠܳܟ݂܂</div>
<div type="v" n="33">ܘܰܥܢܳܐ
ܘܶܐܡܰܪ ܠܗܽܘܢ
ܡܰܢ ܗ݈ܺܝ ܐܶܡܝ
ܘܡܰܢ ܐܶܢܽܘܢ
ܐܰܚܰܝ܂</div>
<div type="v" n="34">ܘܚܳܪ
ܒ݁ܰܐܝܠܶܝܢ
ܕ݁ܝܳܬ݂ܒ݁ܺܝܢ
ܠܘܳܬ݂ܶܗ
ܘܶܐܡܰܪ ܗܳܐ
ܐܶܡܝ ܘܗܳܐ
ܐܰܚܰܝ܂</div>
<div type="v" n="35">ܡܰܢ
ܕ݁ܢܶܥܒ݁ܶܕ݂
ܓ݁ܶܝܪ
ܨܶܒ݂ܝܳܢܶܗ
ܕ݁ܰܐܠܳܗܳܐ
ܗܽܘܝܽܘ ܐܳܚܝ
ܘܚܳܬ݂ܝ
ܘܶܐܡܝ܂</div>
</div>
<div type="ch" n="4">
<div type="title" n="title"> ܀ ܡܪܩܘܣ ܕܕ </div>
<div type="v" n="1">ܬ݁ܽܘܒ݂
ܕ݁ܶܝܢ ܫܰܪܺܝ
ܗ݈ܘܳܐ ܡܰܠܶܦ݂
ܥܰܠ ܝܰܕ݂
ܝܰܡܳܐ
ܘܶܐܬ݂ܟ݁ܰܢܰܫܘ
ܠܘܳܬ݂ܶܗ
ܟ݁ܶܢܫܶܐ
ܣܰܓ݁ܺܝܶܐܐ
ܐܰܝܟ݂ ܕ݁ܢܶܣܰܩ
ܢܶܬ݁ܶܒ݂ ܠܶܗ
ܒ݁ܰܣܦ݂ܺܝܢ݈ܬ݁ܳܐ
ܒ݁ܝܰܡܳܐ
ܘܟ݂ܽܠܶܗ
ܟ݁ܶܢܫܳܐ ܩܳܐܶܡ
ܗ݈ܘܳܐ ܥܰܠ
ܐܰܪܥܳܐ ܥܰܠ
ܝܰܕ݂ ܝܰܡܳܐ܂</div>
<div type="v" n="2">ܘܡܰܠܶܦ݂
ܗ݈ܘܳܐ ܠܗܽܘܢ
ܒ݁ܡܰܬ݂ܠܶܐ
ܣܰܓ݁ܺܝ ܘܳܐܡܰܪ
ܗ݈ܘܳܐ
ܒ݁ܝܽܘܠܦ݁ܳܢܶܗ܂</div>
<div type="v" n="3">ܫܡܰܥܘ ܗܳܐ
ܢܦ݂ܰܩ
ܙܳܪܽܘܥܳܐ
ܠܡܶܙܪܰܥ܂</div>
<div type="v" n="4">ܘܟ݂ܰܕ݂
ܙܪܰܥ ܐܺܝܬ݂
ܕ݁ܰܢܦ݂ܰܠ ܥܰܠ
ܝܰܕ݂ ܐܽܘܪܚܳܐ
ܘܶܐܬ݂ܳܬ݂
ܦ݁ܳܪܰܚܬ݂ܳܐ
ܘܶܐܟ݂ܰܠܬ݂ܶܗ܂</div>
<div type="v" n="5">ܐ݈ܚܪܺܢܳܐ
ܕ݁ܶܝܢ ܢܦ݂ܰܠ
ܥܰܠ ܫܽܘܥܳܐ
ܐܰܝܟ݁ܳܐ
ܕ݁ܠܰܝܬ݁
ܐܰܪܥܳܐ ܣܰܓ݁ܺܝ
ܘܒ݂ܰܪ ܫܳܥܬ݂ܶܗ
ܒ݁ܠܰܨ ܡܶܛܽܠ
ܕ݁ܠܰܝܬ݁ ܗ݈ܘܳܐ
ܥܽܘܡܩܳܐ
ܕ݁ܰܐܪܥܳܐ܂</div>
<div type="v" n="6">ܟ݁ܰܕ݂
ܕ݁ܢܰܚ ܕ݁ܶܝܢ
ܫܶܡܫܳܐ ܚܡܳܐ
ܘܡܶܛܽܠ
ܕ݁ܠܰܝܬ݁ ܗ݈ܘܳܐ
ܠܶܗ ܥܶܩܳܪܳܐ
ܝܺܒ݂ܶܫ܂</div>
<div type="v" n="7">ܘܰܐ݈ܚܪܺܢܳܐ
ܢܦ݂ܰܠ ܒ݁ܶܝܬ݂
ܟ݁ܽܘܒ݁ܶܐ
ܘܰܣܠܶܩܘ
ܟ݁ܽܘܒ݁ܶܐ
ܘܚܰܢܩܽܘܗ݈ܝ
ܘܦ݂ܺܐܪܶܐ ܠܳܐ
ܝܰܗ݈ܒ݂܂</div>
<div type="v" n="8">ܐ݈ܚܪܺܢܳܐ
ܕ݁ܶܝܢ ܢܦ݂ܰܠ
ܥܰܠ ܐܰܪܥܳܐ
ܛܳܒ݂ܬ݂ܳܐ
ܘܰܣܠܶܩ
ܘܰܪܒ݂ܳܐ
ܘܝܰܗ݈ܒ݂
ܦ݁ܺܐܪܶܐ ܐܺܝܬ݂
ܕ݁ܰܬ݂ܠܳܬ݂ܺܝܢ
ܘܺܐܝܬ݂
ܕ݁ܶܫܬ݁ܺܝܢ
ܘܺܐܝܬ݂
ܕ݁ܰܡܳܐܐ܂</div>
<div type="v" n="9">ܘܶܐܡܰܪ
ܗ݈ܘܳܐ ܡܰܢ
ܕ݁ܺܐܝܬ݂ ܠܶܗ
ܐܶܕ݂ܢܶܐ
ܕ݁ܢܶܫܡܰܥ
ܢܶܫܡܰܥ܂</div>
<div type="v" n="10">ܟ݁ܰܕ݂
ܗܘܰܘ ܕ݁ܶܝܢ
ܒ݁ܰܠܚܽܘܕ݂ܰܝܗܽܘܢ
ܫܰܐܠܽܘܗ݈ܝ
ܗܶܢܽܘܢ
ܕ݁ܥܰܡܶܗ ܥܰܡ
ܬ݁ܪܶܥܣܰܪܬ݁ܶܗ
ܡܰܬ݂ܠܳܐ ܗܰܘ܂</div>
<div type="v" n="11">ܘܶܐܡܰܪ
ܠܗܽܘܢ ܝܶܫܽܘܥ
ܠܟ݂ܽܘܢ
ܝܺܗܺܝܒ݂
ܠܡܶܕ݁ܰܥ
ܐ݈ܪܳܙܳܐ
ܕ݁ܡܰܠܟ݁ܽܘܬ݂ܶܗ
ܕ݁ܰܐܠܳܗܳܐ
ܠܒ݂ܰܪܳܝܶܐ
ܕ݁ܶܝܢ ܟ݁ܽܠ
ܡܶܕ݁ܶܡ
ܒ݁ܡܰܬ݂ܠܶܐ
ܗܳܘܶܐ܂</div>
<div type="v" n="12">ܕ݁ܟ݂ܰܕ݂
ܚܳܙܶܝܢ
ܢܶܚܙܽܘܢ ܘܠܳܐ
ܢܶܚܙܽܘܢ
ܘܟ݂ܰܕ݂
ܫܳܡܥܺܝܢ
ܢܶܫܡܥܽܘܢ ܘܠܳܐ
ܢܶܣܬ݁ܰܟ݁ܠܽܘܢ
ܕ݁ܰܠܡܳܐ
ܢܶܬ݂ܦ݁ܢܽܘܢ
ܘܢܶܫܬ݁ܰܒ݂ܩܽܘܢ
ܠܗܽܘܢ
ܚܛܳܗܰܝܗܽܘܢ܂</div>
<div type="v" n="13">ܘܶܐܡܰܪ
ܠܗܽܘܢ ܠܳܐ
ܝܳܕ݂ܥܺܝܢ
ܐܢ݈ܬ݁ܽܘܢ ܠܶܗ
ܠܡܰܬ݂ܠܳܐ
ܗܳܢܳܐ
ܘܰܐܝܟ݁ܰܢܳܐ
ܟ݁ܽܠܗܽܘܢ
ܡܰܬ݂ܠܶܐ
ܬ݁ܶܕ݁ܥܽܘܢ܂</div>
<div type="v" n="14">ܙܳܪܽܘܥܳܐ
ܕ݁ܰܙܪܰܥ
ܡܶܠܬ݂ܳܐ
ܙܪܰܥ܂</div>
<div type="v" n="15">ܗܳܠܶܝܢ
ܕ݁ܶܝܢ ܕ݁ܥܰܠ
ܝܰܕ݂ ܐܽܘܪܚܳܐ
ܗܳܠܶܝܢ ܐܶܢܽܘܢ
ܕ݁ܡܶܙܕ݁ܰܪܥܳܐ
ܒ݁ܗܽܘܢ
ܡܶܠܬ݂ܳܐ ܘܡܳܐ
ܕ݁ܰܫܡܰܥܘ
ܡܶܚܕ݂ܳܐ
ܐܳܬ݂ܶܐ
ܣܳܛܳܢܳܐ
ܘܫܳܩܶܠ ܠܳܗ
ܠܡܶܠܬ݂ܳܐ
ܕ݁ܰܙܪܺܝܥܳܐ
ܒ݁ܠܶܒ݁ܗܽܘܢ܂</div>
<div type="v" n="16">ܘܗܳܢܽܘܢ
ܕ݁ܥܰܠ ܫܽܘܥܳܐ
ܐܶܙܕ݁ܪܰܥܘ
ܗܳܠܶܝܢ ܐܶܢܽܘܢ
ܕ݁ܡܳܐ
ܕ݁ܰܫܡܰܥܘ
ܡܶܠܬ݂ܳܐ
ܡܶܚܕ݂ܳܐ
ܒ݁ܚܰܕ݂ܽܘܬ݂ܳܐ
ܡܩܰܒ݁ܠܺܝܢ
ܠܳܗ܂</div>
<div type="v" n="17">ܘܠܰܝܬ݁
ܠܗܽܘܢ ܥܶܩܳܪܳܐ
ܒ݁ܢܰܦ݂ܫܗܽܘܢ
ܐܶܠܳܐ
ܕ݁ܙܰܒ݂ܢܳܐ
ܐܶܢܽܘܢ ܘܡܳܐ
ܕ݁ܰܗܘܳܐ
ܐܽܘܠܨܳܢܳܐ ܐܰܘ
ܪܕ݂ܽܘܦ݂ܝܳܐ
ܡܶܛܽܠ ܡܶܠܬ݂ܳܐ
ܥܓ݂ܰܠ
ܡܶܬ݂ܟ݁ܰܫܠܺܝܢ܂</div>
<div type="v" n="18">ܘܗܳܢܽܘܢ
ܕ݁ܒ݂ܶܝܬ݂
ܟ݁ܽܘܒ݁ܶܐ
ܡܶܙܕ݁ܰܪܥܺܝܢ
ܗܳܠܶܝܢ ܐܶܢܽܘܢ
ܗܳܢܽܘܢ
ܕ݁ܰܫܡܰܥܘ
ܡܶܠܬ݂ܳܐ܂</div>
<div type="v" n="19">ܘܪܶܢܝܳܐ
ܕ݁ܥܳܠܡܳܐ
ܗܳܢܳܐ
ܘܛܽܘܥܝܰܝ
ܕ݁ܥܽܘܬ݂ܪܳܐ
ܘܫܰܪܟ݁ܳܐ
ܕ݁ܰܪܓ݂ܺܝܓ݂ܳܬ݂ܳܐ
ܐ݈ܚܪܳܢܝܳܬ݂ܳܐ
ܥܳܐܠܳܢ ܚܳܢܩܳܢ
ܠܳܗ ܠܡܶܠܬ݂ܳܐ
ܘܰܕ݂ܠܳܐ
ܦ݁ܺܐܪܶܐ
ܗܳܘܝܳܐ܂</div>
<div type="v" n="20">ܘܗܳܢܽܘܢ
ܕ݁ܒ݂ܰܐܪܥܳܐ
ܛܳܒ݂ܬ݂ܳܐ
ܐܶܙܕ݁ܪܰܥܘ
ܗܳܠܶܝܢ ܐܶܢܽܘܢ
ܕ݁ܫܳܡܥܺܝܢ
ܡܶܠܬ݂ܳܐ
ܘܰܡܩܰܒ݁ܠܺܝܢ
ܘܝܳܗܒ݁ܺܝܢ
ܦ݁ܺܐܪܶܐ
ܒ݁ܰܬ݂ܠܳܬ݂ܺܝܢ
ܘܒ݂ܰܫܬ݁ܺܝܢ
ܘܒ݂ܰܡܳܐܐ܂</div>
<div type="v" n="21">ܘܶܐܡܰܪ
ܠܗܽܘܢ ܕ݁ܰܠܡܳܐ
ܐܳܬ݂ܶܐ
ܫܪܳܓ݂ܳܐ
ܕ݁ܰܬ݂ܚܶܝܬ݂
ܣܰܐܬ݂ܳܐ
ܢܶܬ݁ܬ݁ܣܺܝܡ
ܐܰܘ ܬ݁ܚܶܝܬ݂
ܥܰܪܣܳܐ ܠܳܐ
ܗ݈ܘܳܐ ܕ݁ܥܰܠ
ܡܢܳܪܬ݁ܳܐ
ܢܶܬ݁ܬ݁ܣܺܝܡ܂</div>
<div type="v" n="22">ܠܰܝܬ݁
ܓ݁ܶܝܪ ܡܶܕ݁ܶܡ
ܕ݁ܰܛܫܶܐ ܕ݁ܠܳܐ
ܢܶܬ݂ܓ݁ܠܶܐ
ܘܠܳܐ ܗ݈ܘܳܐ
ܒ݁ܛܽܘܫܝܳܐ
ܘܠܳܐ
ܡܶܬ݂ܓ݁ܠܶܐ܂</div>
<div type="v" n="23">ܐܶܢ ܐ݈ܢܳܫ
ܐܺܝܬ݂ ܠܶܗ
ܐܶܕ݂ܢܶܐ
ܕ݁ܢܶܫܡܰܥ
ܢܶܫܡܰܥ܂</div>
<div type="v" n="24">ܘܶܐܡܰܪ
ܠܗܽܘܢ ܚܙܰܘ
ܡܳܢܳܐ ܫܳܡܥܺܝܢ
ܐܢ݈ܬ݁ܽܘܢ
ܒ݁ܗܳܝ
ܟ݁ܝܳܠܬ݁ܳܐ
ܕ݁ܰܡܟ݂ܺܝܠܺܝܢ
ܐܢ݈ܬ݁ܽܘܢ
ܡܶܬ݁ܬ݁ܟ݂ܺܝܠ
ܠܟ݂ܽܘܢ
ܘܡܶܬ݁ܬ݁ܰܘܣܰܦ݂
ܠܟ݂ܽܘܢ
ܠܰܐܝܠܶܝܢ
ܕ݁ܫܳܡܥܺܝܢ܂</div>
<div type="v" n="25">ܡܰܢ
ܕ݁ܺܐܝܬ݂ ܠܶܗ
ܓ݁ܶܝܪ
ܢܶܬ݂ܺܝܗܶܒ݂
ܠܶܗ ܘܡܰܢ
ܕ݁ܠܰܝܬ݁ ܠܶܗ
ܐܳܦ݂ ܗܰܘ
ܕ݁ܺܐܝܬ݂ ܠܶܗ
ܢܶܫܬ݁ܩܶܠ
ܡܶܢܶܗ܂</div>
<div type="v" n="26">ܘܶܐܡܰܪ
ܗ݈ܘܳܐ
ܗܳܟ݂ܰܢܳܐ ܗ݈ܝ
ܡܰܠܟ݁ܽܘܬ݂ܳܐ
ܕ݁ܰܐܠܳܗܳܐ
ܐܰܝܟ݂ ܐ݈ܢܳܫ
ܕ݁ܢܰܪܡܶܐ
ܙܰܪܥܳܐ
ܒ݁ܰܐܪܥܳܐ܂</div>
<div type="v" n="27">ܘܢܶܕ݂ܡܰܟ݂
ܘܰܢܩܽܘܡ
ܒ݁ܠܺܠܝܳܐ
ܘܒ݂ܺܐܝܡܳܡܳܐ
ܘܙܰܪܥܳܐ
ܢܶܪܒ݁ܶܐ
ܘܢܺܐܪܰܟ݂
ܟ݁ܰܕ݂ ܗܽܘ ܠܳܐ
ܝܳܕ݂ܰܥ܂</div>
<div type="v" n="28">ܐܰܪܥܳܐ
ܓ݁ܶܝܪ
ܡܰܝܬ݁ܝܳܐ ܠܶܗ
ܠܦ݂ܺܐܪܳܐ
ܘܠܽܘܩܕ݂ܰܡ
ܗܳܘܶܐ ܥܶܣܒ݁ܳܐ
ܘܒ݂ܳܬ݂ܪܶܗ
ܫܶܒ݁ܠܳܐ
ܐ݈ܚܪܳܝܰܬ݂
ܕ݁ܶܝܢ ܚܶܛܬ݂ܳܐ
ܡܫܰܡܠܰܝܬ݁ܳܐ
ܒ݁ܫܶܒ݁ܠܳܐ܂</div>
<div type="v" n="29">ܡܳܐ
ܕ݁ܰܫܡܶܢ ܕ݁ܶܝܢ
ܦ݁ܺܐܪܳܐ
ܡܶܚܕ݂ܳܐ
ܐܳܬ݂ܝܳܐ
ܡܰܓ݁ܠܳܐ
ܕ݁ܡܰܛܺܝ
ܚܨܳܕ݂ܳܐ܂</div>
<div type="v" n="30">ܘܶܐܡܰܪ
ܠܡܳܢܳܐ
ܢܕ݂ܰܡܶܝܗ
ܠܡܰܠܟ݁ܽܘܬ݂ܳܐ
ܕ݁ܰܐܠܳܗܳܐ
ܘܒ݂ܰܐܝܢܳܐ
ܡܰܬ݂ܠܳܐ
ܢܰܡܬ݁ܠܺܝܗ܂</div>
<div type="v" n="31">ܐܰܝܟ݂
ܦ݁ܪܶܕ݁ܬ݁ܳܐ
ܗ݈ܝ
ܕ݁ܚܰܪܕ݁ܠܳܐ
ܗܳܝ ܕ݁ܡܳܐ
ܕ݁ܶܐܙܕ݁ܰܪܥܰܬ݂
ܒ݁ܰܐܪܥܳܐ
ܙܥܽܘܪܝܳܐ ܗ݈ܝ
ܡܶܢ ܟ݁ܽܠܗܽܘܢ
ܙܰܪܥܽܘܢܶܐ
ܕ݁ܥܰܠ
ܐܰܪܥܳܐ܂</div>
<div type="v" n="32">ܘܡܳܐ
ܕ݁ܶܐܙܕ݁ܰܪܥܰܬ݂
ܣܳܠܩܳܐ
ܘܗܳܘܝܳܐ
ܪܰܒ݁ܳܐ ܡܶܢ
ܟ݁ܽܠܗܽܘܢ
ܝܰܪܩܽܘܢܶܐ
ܘܥܳܒ݂ܕ݁ܳܐ
ܣܰܘܟ݁ܶܐ
ܪܰܘܪܒ݂ܳܬ݂ܳܐ
ܐܰܝܟ݂
ܕ݁ܬ݂ܶܫܟ݁ܰܚ
ܕ݁ܰܒ݂ܛܶܠܳܠܳܗ
ܦ݁ܳܪܰܚܬ݂ܳܐ
ܬ݁ܶܫܟ݁ܰܢ܂</div>
<div type="v" n="33">ܒ݁ܡܰܬ݂ܠܶܐ
ܕ݁ܰܐܝܟ݂
ܗܳܠܶܝܢ ܡܡܰܠܶܠ
ܗ݈ܘܳܐ ܝܶܫܽܘܥ
ܥܰܡܗܽܘܢ
ܡܰܬ݂ܠܶܐ ܐܰܝܟ݂
ܕ݁ܡܶܫܟ݁ܚܺܝܢ
ܗ݈ܘܰܘ
ܠܡܶܫܡܰܥ܂</div>
<div type="v" n="34">ܘܰܕ݂ܠܳܐ
ܡܰܬ݂ܠܶܐ ܠܳܐ
ܡܡܰܠܶܠ ܗ݈ܘܳܐ
ܥܰܡܗܽܘܢ
ܠܬ݂ܰܠܡܺܝܕ݂ܰܘܗ݈ܝ
ܕ݁ܶܝܢ
ܒ݁ܰܝܢܰܘܗ݈ܝ
ܘܰܠܗܽܘܢ
ܡܦ݂ܰܫܶܩ ܗ݈ܘܳܐ
ܟ݁ܽܠܡܶܕ݁ܶܡ܂</div>
<div type="v" n="35">ܘܶܐܡܰܪ
ܠܗܽܘܢ ܒ݁ܗܰܘ
ܝܰܘܡܳܐ
ܒ݁ܪܰܡܫܳܐ
ܢܶܥܒ݁ܰܪ ܠܰܢ
ܠܥܶܒ݂ܪܳܐ܂</div>
<div type="v" n="36">ܘܰܫܒ݂ܰܩܘ
ܠܟ݂ܶܢܫܶܐ
ܘܕ݂ܰܒ݂ܪܽܘܗ݈ܝ
ܟ݁ܰܕ݂
ܒ݁ܰܣܦ݂ܺܝܢ݈ܬ݁ܳܐ
ܗܽܘ
ܘܰܣܦ݂ܺܝܢܶܐ
ܐ݈ܚܪܳܢܝܳܬ݂ܳܐ
ܐܺܝܬ݂ ܗ݈ܘܰܝ
ܥܰܡܗܽܘܢ܂</div>
<div type="v" n="37">ܘܰܗܘܳܬ݂
ܥܰܠܥܳܠܳܐ
ܪܰܒ݁ܬ݂ܳܐ
ܘܪܽܘܚܳܐ
ܘܓ݂ܰܠ݈ܠܶܐ
ܢܳܦ݂ܠܺܝܢ
ܗ݈ܘܰܘ
ܒ݁ܰܣܦ݂ܺܝܢ݈ܬ݁ܳܐ
ܘܩܰܪܺܝܒ݂ܳܐ
ܗ݈ܘܳܬ݂
ܕ݁ܬ݂ܶܬ݂ܡܠܶܐ܂</div>
<div type="v" n="38">ܗܽܘ ܕ݁ܶܝܢ
ܝܶܫܽܘܥ ܥܰܠ
ܒ݁ܶܣܳܕ݂ܝܳܐ
ܕ݁ܡܶܟ݂ ܗ݈ܘܳܐ
ܒ݁ܚܰܪܬ݂ܳܗ
ܕ݁ܰܣܦ݂ܺܝܢ݈ܬ݁ܳܐ
ܘܶܐܬ݂ܰܘ
ܐܰܩܺܝܡܽܘܗ݈ܝ
ܘܳܐܡܪܺܝܢ ܠܶܗ
ܪܰܒ݁ܰܢ ܠܳܐ
ܒ݁ܛܺܝܠ ܠܳܟ݂
ܕ݁ܳܐܒ݂ܕ݁ܺܝܢ
ܚ݈ܢܰܢ܂</div>
<div type="v" n="39">ܘܩܳܡ
ܘܰܟ݂ܐܳܐ
ܒ݁ܪܽܘܚܳܐ
ܘܶܐܡܰܪ ܠܝܰܡܳܐ
ܫܠܺܝ ܙܓ݂ܺܝܪ
ܐܰܢ݈ܬ݁
ܘܫܶܠܝܰܬ݂
ܪܽܘܚܳܐ ܘܰܗܘܳܐ
ܢܰܘܚܳܐ
ܪܰܒ݁ܳܐ܂</div>
<div type="v" n="40">ܘܶܐܡܰܪ
ܠܗܽܘܢ ܠܡܳܢܳܐ
ܕ݁ܰܚܽܘܠܬ݂ܳܢܺܝܢ
ܐܢ݈ܬ݁ܽܘܢ
ܗܳܟ݂ܰܢ
ܘܰܠܡܳܢܳܐ
ܠܰܝܬ݁ ܒ݁ܟ݂ܽܘܢ
ܗܰܝܡܳܢܽܘܬ݂ܳܐ܂</div>
<div type="v" n="41">ܘܰܕ݂ܚܶܠܘ
ܕ݁ܶܚܠܬ݂ܳܐ
ܪܰܒ݁ܬ݂ܳܐ
ܘܳܐܡܪܺܝܢ
ܗ݈ܘܰܘ ܚܰܕ݂
ܠܚܰܕ݂ ܡܰܢܽܘ
ܟ݁ܰܝ ܗܳܢܳܐ
ܕ݁ܪܽܘܚܶܐ
ܘܝܰܡܳܐ
ܡܶܫܬ݁ܰܡܥܺܝܢ
ܠܶܗ܂</div>
</div>
<div type="ch" n="5">
<div type="title" n="title"> ܀ ܡܪܩܘܣ ܗܗ </div>
<div type="v" n="1">ܘܶܐܬ݂ܳܐ
ܠܥܶܒ݂ܪܳܐ
ܕ݁ܝܰܡܳܐ
ܠܰܐܬ݂ܪܳܐ
ܕ݁ܓ݂ܳܕ݂ܪܳܝܶܐ܂</div>
<div type="v" n="2">ܘܟ݂ܰܕ݂
ܢܦ݂ܰܩ ܡܶܢ
ܣܦ݂ܺܝܢ݈ܬ݁ܳܐ
ܦ݁ܓ݂ܰܥ ܒ݁ܶܗ
ܡܶܢ ܒ݁ܶܝܬ݂
ܩܒ݂ܽܘܪܶܐ
ܓ݁ܰܒ݂ܪܳܐ
ܕ݁ܺܐܝܬ݂ ܒ݁ܶܗ
ܪܽܘܚܳܐ
ܛܰܢܦ݂ܬ݂ܳܐ܂</div>
<div type="v" n="3">ܘܥܳܡܰܪ
ܗ݈ܘܳܐ ܒ݁ܶܝܬ݂
ܩܒ݂ܽܘܪܶܐ
ܘܰܒ݂ܫܺܫܠܳܬ݂ܳܐ
ܐ݈ܢܳܫ ܠܳܐ
ܡܶܫܟ݁ܰܚ ܗ݈ܘܳܐ
ܠܡܶܐܣܪܶܗ܂</div>
<div type="v" n="4">ܡܶܛܽܠ
ܕ݁ܟ݂ܽܠ
ܐܶܡܰܬ݂ܝ
ܕ݁ܰܒ݂ܣܽܘܛܡܶܐ
ܘܰܒ݂ܫܺܫܠܳܬ݂ܳܐ
ܡܶܬ݂ܶܐܣܰܪ
ܗ݈ܘܳܐ
ܫܺܫܠܳܬ݂ܳܐ
ܡܬ݂ܰܒ݁ܰܪ
ܗ݈ܘܳܐ
ܘܣܽܘܛܡܶܐ
ܡܦ݂ܰܣܶܩ ܗ݈ܘܳܐ
ܘܠܳܐ ܐ݈ܢܳܫ
ܡܶܫܟ݁ܰܚ ܗ݈ܘܳܐ
ܠܡܶܟ݂ܒ݁ܫܶܗ܂</div>
<div type="v" n="5">ܘܰܒ݂ܟ݂ܽܠ
ܙܒ݂ܰܢ
ܒ݁ܠܺܠܝܳܐ
ܘܒ݂ܺܐܝܡܳܡܳܐ
ܒ݁ܒ݂ܶܝܬ݂
ܩܒ݂ܽܘܪܶܐ
ܘܰܒ݂ܛܽܘܪܶܐ
ܐܺܝܬ݂ܰܘܗ݈ܝ
ܗ݈ܘܳܐ ܘܩܳܥܶܐ
ܗ݈ܘܳܐ
ܘܰܡܨܰܠܶܦ݂
ܢܰܦ݂ܫܶܗ
ܒ݁ܟ݂ܺܐܦ݂ܶܐ܂</div>
<div type="v" n="6">ܟ݁ܰܕ݂ ܚܙܳܐ
ܕ݁ܶܝܢ ܠܝܶܫܽܘܥ
ܡܶܢ ܪܽܘܚܩܳܐ
ܪܗܶܛ ܣܓ݂ܶܕ݂
ܠܶܗ܂</div>
<div type="v" n="7">ܘܰܩܥܳܐ
ܒ݁ܩܳܠܳܐ ܪܳܡܳܐ
ܘܶܐܡܰܪ ܡܳܐ
ܠܺܝ ܘܠܳܟ݂
ܝܶܫܽܘܥ ܒ݁ܪܶܗ
ܕ݁ܰܐܠܳܗܳܐ
ܡܪܰܝܡܳܐ
ܡܰܘܡܶܐ ܐ݈ܢܳܐ
ܠܳܟ݂
ܒ݁ܰܐܠܳܗܳܐ
ܕ݁ܠܳܐ
ܬ݁ܫܰܢܩܰܢܝ܂</div>
<div type="v" n="8">ܐܳܡܰܪ
ܗ݈ܘܳܐ ܠܶܗ
ܓ݁ܶܝܪ ܦ݁ܽܘܩ
ܡܶܢ ܒ݁ܰܪܢܳܫܳܐ
ܪܽܘܚܳܐ
ܛܰܢܦ݂ܳܐ܂</div>
<div type="v" n="9">ܘܫܰܐܠܶܗ
ܐܰܝܟ݁ܰܢܳܐ
ܫܡܳܟ݂ ܐܳܡܰܪ
ܠܶܗ ܠܶܓ݂ܝܽܘܢ
ܫܡܰܢ ܡܶܛܽܠ
ܕ݁ܣܰܓ݁ܺܝܶܐܐ
ܚ݈ܢܰܢ܂</div>
<div type="v" n="10">ܘܒ݂ܳܥܶܐ
ܗ݈ܘܳܐ ܡܶܢܶܗ
ܣܰܓ݁ܺܝ ܕ݁ܠܳܐ
ܢܫܰܕ݁ܪܺܝܘܗ݈ܝ
ܠܒ݂ܰܪ ܡܶܢ
ܐܰܬ݂ܪܳܐ܂</div>
<div type="v" n="11">ܐܺܝܬ݂
ܗ݈ܘܳܐ ܕ݁ܶܝܢ
ܬ݁ܰܡܳܢ ܠܘܳܬ݂
ܛܽܘܪܳܐ
ܒ݁ܰܩܪܳܐ
ܪܰܒ݁ܬ݂ܳܐ
ܕ݁ܰܚܙܺܝܪܶܐ
ܕ݁ܪܳܥܝܳܐ܂</div>
<div type="v" n="12">ܘܒ݂ܳܥܶܝܢ
ܗ݈ܘܰܘ ܡܶܢܶܗ
ܗܳܢܽܘܢ
ܫܺܐܕ݂ܶܐ
ܘܳܐܡܪܺܝܢ
ܫܰܕ݁ܰܪܝܰܢ ܥܰܠ
ܗܳܢܽܘܢ
ܚܙܺܝܪܶܐ
ܕ݁ܰܒ݂ܗܽܘܢ
ܢܶܥܽܘܠ܂</div>
<div type="v" n="13">ܘܰܐܦ݁ܶܣ
ܠܗܽܘܢ ܘܰܢܦ݂ܰܩ
ܪܽܘܚܶܐ ܗܳܠܶܝܢ
ܛܰܢܦ݂ܳܬ݂ܳܐ
ܘܥܰܠ
ܒ݁ܰܚܙܺܝܪܶܐ
ܘܪܶܗܛܰܬ݂ ܗܳܝ
ܒ݁ܰܩܪܳܐ
ܠܰܫܩܺܝܦ݂ܳܐ
ܘܢܶܦ݂ܠܰܬ݂
ܒ݁ܝܰܡܳܐ ܐܰܝܟ݂
ܬ݁ܪܶܝܢ
ܐܰܠܦ݂ܺܝܢ
ܘܶܐܬ݂ܚܰܢܰܩܘ
ܒ݁ܡܰܝܳܐ܂</div>
<div type="v" n="14">ܘܗܳܢܽܘܢ
ܕ݁ܪܳܥܶܝܢ
ܗ݈ܘܰܘ ܠܗܽܘܢ
ܥܪܰܩܘ ܘܶܐܡܰܪܘ
ܒ݁ܰܡܕ݂ܺܝܢ݈ܬ݁ܳܐ
ܘܳܐܦ݂
ܒ݁ܩܽܘܪܝܳܐ
ܘܰܢܦ݂ܰܩܘ
ܠܡܶܚܙܳܐ
ܡܶܕ݁ܶܡ
ܕ݁ܰܗܘܳܐ܂</div>
<div type="v" n="15">ܘܶܐܬ݂ܰܘ
ܠܘܳܬ݂ ܝܶܫܽܘܥ
ܘܰܚܙܰܐܘܽܗ݈ܝ
ܠܗܰܘ
ܕ݁ܫܺܐܕ݂ܰܘܗ݈ܝ
ܟ݁ܰܕ݂ ܠܒ݂ܺܝܫ
ܘܰܡܢܰܟ݁ܰܦ݂
ܘܝܳܬ݂ܶܒ݂ ܗܰܘ
ܕ݁ܺܐܝܬ݂ ܗ݈ܘܳܐ
ܒ݁ܶܗ ܠܶܓ݂ܝܽܘܢ
ܘܰܕ݂ܚܶܠܘ܂</div>
<div type="v" n="16">ܘܶܐܫܬ݁ܰܥܺܝܘ
ܠܗܽܘܢ ܗܳܢܽܘܢ
ܕ݁ܰܚܙܰܘ
ܕ݁ܰܐܝܟ݁ܰܢܳܐ
ܗܘܳܐ ܠܗܰܘ
ܕ݁ܫܺܐܕ݂ܰܘܗ݈ܝ
ܘܳܐܦ݂ ܥܰܠ
ܗܳܢܽܘܢ
ܚܙܺܝܪܶܐ܂</div>
<div type="v" n="17">ܘܫܰܪܺܝܘ
ܒ݁ܳܥܶܝܢ ܡܶܢܶܗ
ܕ݁ܢܺܐܙܰܠ ܠܶܗ
ܡܶܢ
ܬ݁ܚܽܘܡܗܽܘܢ܂</div>
<div type="v" n="18">ܘܟ݂ܰܕ݂
ܣܠܶܩ
ܠܰܣܦ݂ܺܝܢ݈ܬ݁ܳܐ
ܒ݁ܳܥܶܐ ܗ݈ܘܳܐ
ܡܶܢܶܗ ܗܰܘ
ܕ݁ܫܺܐܕ݂ܰܘܗ݈ܝ
ܕ݁ܥܰܡܶܗ
ܢܶܗܘܶܐ܂</div>
<div type="v" n="19">ܘܠܳܐ
ܫܰܒ݂ܩܶܗ ܐܶܠܳܐ
ܐܶܡܰܪ ܠܶܗ ܙܶܠ
ܠܒ݂ܰܝܬ݁ܳܟ݂
ܠܘܳܬ݂
ܐ݈ܢܳܫܰܝܟ݁
ܘܶܐܫܬ݁ܰܥܳܐ
ܠܗܽܘܢ ܡܶܕ݁ܶܡ
ܕ݁ܰܥܒ݂ܰܕ݂
ܠܳܟ݂ ܡܳܪܝܳܐ
ܘܕ݂ܶܐܬ݂ܪܰܚܰܡ
ܥܠܰܝܟ݁܂</div>
<div type="v" n="20">ܘܶܐܙܰܠ
ܘܫܰܪܺܝ
ܡܰܟ݂ܪܶܙ
ܒ݁ܥܶܣܪܰܬ݂‌ܡ̈ܕ݂ܺܝܢܳܬ݂ܳܐ
ܡܶܕ݁ܶܡ
ܕ݁ܰܥܒ݂ܰܕ݂ ܠܶܗ
ܝܶܫܽܘܥ
ܘܟ݂ܽܠܗܽܘܢ
ܬ݁ܰܡܺܝܗܺܝܢ
ܗܘܰܘ܂</div>
<div type="v" n="21">ܘܟ݂ܰܕ݂
ܥܒ݂ܰܪ ܝܶܫܽܘܥ
ܒ݁ܰܣܦ݂ܺܝܢ݈ܬ݁ܳܐ
ܠܗܰܘ ܥܶܒ݂ܪܳܐ
ܬ݁ܽܘܒ݂
ܐܶܬ݂ܟ݁ܰܢܰܫܘ
ܥܠܰܘܗ݈ܝ
ܟ݁ܶܢܫܶܐ
ܣܰܓ݁ܺܝܶܐܐ
ܟ݁ܰܕ݂
ܐܺܝܬ݂ܰܘܗ݈ܝ
ܥܰܠ ܝܰܕ݂
ܝܰܡܳܐ܂</div>
<div type="v" n="22">ܘܶܐܬ݂ܳܐ
ܚܰܕ݂ ܕ݁ܰܫܡܶܗ
ܝܽܘܐܳܪܳܫ ܡܶܢ
ܪܰܒ݁ܰܝ
ܟ݁ܢܽܘܫܬ݁ܳܐ
ܘܟ݂ܰܕ݂
ܚܙܳܝܗ݈ܝ ܢܦ݂ܰܠ
ܠܘܳܬ݂
ܪܶܓ݂ܠܰܘܗ݈ܝ܂</div>
<div type="v" n="23">ܘܒ݂ܳܥܶܐ
ܗ݈ܘܳܐ ܡܶܢܶܗ
ܣܰܓ݁ܺܝ ܘܳܐܡܰܪ
ܠܶܗ ܒ݁ܪܰܬ݂ܝ
ܒ݁ܺܝܫܳܐܝܺܬ݂
ܥܒ݂ܺܝܕ݂ܳܐ
ܬ݁ܳܐ ܣܺܝܡ
ܐܺܝܕ݂ܳܟ݂
ܥܠܶܝܗ
ܘܬ݂ܶܬ݂ܚܠܶܡ
ܘܬ݂ܺܚܶܐ܂</div>
<div type="v" n="24">ܘܶܐܙܰܠ
ܥܰܡܶܗ ܝܶܫܽܘܥ
ܘܕ݂ܰܒ݁ܺܝܩ
ܗ݈ܘܳܐ ܠܶܗ
ܟ݁ܶܢܫܳܐ
ܣܰܓ݁ܺܝܳܐܐ
ܘܚܳܒ݂ܨܺܝܢ
ܗ݈ܘܰܘ ܠܶܗ܂</div>
<div type="v" n="25">ܐܰܢ݈ܬ݁ܬ݂ܳܐ
ܕ݁ܶܝܢ ܚܕ݂ܳܐ
ܕ݁ܺܐܝܬ݂ܶܝܗ
ܗ݈ܘܳܬ݂
ܒ݁ܡܰܪܕ݁ܺܝܬ݂ܳܐ
ܕ݁ܰܕ݂ܡܳܐ
ܫܢܺܝܢ
ܬ݁ܰܪܬ݁ܰܥܶܣܪܶܐ܂</div>
<div type="v" n="26">ܐܰܝܕ݂ܳܐ
ܕ݁ܣܰܓ݁ܺܝ
ܣܶܒ݂ܠܰܬ݂ ܡܶܢ
ܐܳܣܰܘܳܬ݂ܳܐ
ܣܰܓ݁ܺܝܶܐܐ
ܘܰܐܦ݁ܩܰܬ݂
ܟ݁ܽܠ ܡܶܕ݁ܶܡ
ܕ݁ܺܐܝܬ݂ ܠܳܗ
ܘܡܶܕ݁ܶܡ ܠܳܐ
ܐܶܬ݂ܥܰܕ݁ܪܰܬ݂
ܐܶܠܳܐ ܐܳܦ݂
ܝܰܬ݁ܺܝܪܳܐܝܺܬ݂
ܐܶܬ݂ܰܐܠܨܰܬ݂܂</div>
<div type="v" n="27">ܟ݁ܰܕ݂
ܫܶܡܥܰܬ݂ ܥܰܠ
ܝܶܫܽܘܥ
ܐܶܬ݂ܳܬ݂
ܒ݁ܚܶܒ݂ܨܳܐ
ܕ݁ܟ݂ܶܢܫܳܐ ܡܶܢ
ܒ݁ܶܣܬ݁ܪܶܗ
ܩܶܪܒ݁ܰܬ݂
ܠܰܠܒ݂ܽܘܫܶܗ܂</div>
<div type="v" n="28">ܐܳܡܪܳܐ
ܗ݈ܘܳܬ݂ ܓ݁ܶܝܪ
ܕ݁ܳܐܦ݂ܶܢ
ܠܰܠܒ݂ܽܘܫܶܗ
ܩܳܪܒ݁ܳܐ ܐ݈ܢܳܐ
ܚܳܝܳܐ ܐ݈ܢܳܐ܂</div>
<div type="v" n="29">ܘܡܶܚܕ݂ܳܐ
ܝܶܒ݂ܫܰܬ݂
ܡܥܺܝܢܳܐ
ܕ݁ܰܕ݂ܡܳܗ
ܘܰܐܪܓ݁ܫܰܬ݂
ܒ݁ܦ݂ܰܓ݂ܪܳܗ
ܕ݁ܶܐܬ݂ܰܐܣܝܰܬ݂
ܡܶܢ
ܡܚܽܘܬ݂ܳܗ܂</div>
<div type="v" n="30">ܝܶܫܽܘܥ
ܕ݁ܶܝܢ ܡܶܚܕ݂ܳܐ
ܝܺܕ݂ܰܥ
ܒ݁ܢܰܦ݂ܫܶܗ
ܕ݁ܚܰܝܠܳܐ
ܢܦ݂ܰܩ ܡܶܢܶܗ
ܘܶܐܬ݂ܦ݁ܢܺܝ
ܠܘܳܬ݂ ܟ݁ܶܢܫܳܐ
ܘܶܐܡܰܪ ܡܰܢܽܘ
ܩܪܶܒ݂
ܠܡܳܐܢܰܝ܂</div>
<div type="v" n="31">ܘܳܐܡܪܺܝܢ
ܠܶܗ
ܬ݁ܰܠܡܺܝܕ݂ܰܘܗ݈ܝ
ܚܳܙܶܐ ܐܰܢ݈ܬ݁
ܠܟ݂ܶܢܫܶܐ
ܕ݁ܚܳܒ݂ܨܺܝܢ
ܠܳܟ݂ ܘܳܐܡܰܪ
ܐܰܢ݈ܬ݁ ܡܰܢܽܘ
ܩܪܶܒ݂ ܠܺܝ܂</div>
<div type="v" n="32">ܘܚܳܐܰܪ
ܗ݈ܘܳܐ
ܕ݁ܢܶܚܙܶܐ
ܡܰܢܽܘ ܗܳܕ݂ܶܐ
ܥܒ݂ܰܕ݂܂</div>
<div type="v" n="33">ܗܳܝ ܕ݁ܶܝܢ
ܐܰܢ݈ܬ݁ܬ݂ܳܐ
ܟ݁ܰܕ݂
ܕ݁ܰܚܺܝܠܳܐ
ܘܪܰܬ݁ܺܝܬ݂ܳܐ
ܕ݁ܝܶܕ݂ܥܰܬ݂
ܡܳܐ ܕ݁ܰܗܘܳܐ
ܠܳܗ ܐܶܬ݂ܳܬ݂
ܢܶܦ݂ܠܰܬ݂
ܩܕ݂ܳܡܰܘܗ݈ܝ
ܘܶܐܡܪܰܬ݂ ܠܶܗ
ܟ݁ܽܠܶܗ
ܫܪܳܪܳܐ܂</div>
<div type="v" n="34">ܗܽܘ ܕ݁ܶܝܢ
ܐܶܡܰܪ ܠܳܗ
ܒ݁ܪܰܬ݂ܝ
ܗܰܝܡܳܢܽܘܬ݂ܶܟ݂ܝ
ܐܰܚܝܰܬ݂ܶܟ݂ܝ
ܙܶܠܝ
ܒ݁ܰܫܠܳܡܳܐ
ܘܰܗܘܰܝܬ݁ܝ
ܚܠܺܝܡܳܐ ܡܶܢ
ܡܚܽܘܬ݂ܶܟ݂ܝ܂</div>
<div type="v" n="35">ܘܥܰܕ݂ ܗܽܘ
ܡܡܰܠܶܠ ܐܶܬ݂ܰܘ
ܡܶܢ ܕ݁ܒ݂ܶܝܬ݂
ܪܰܒ݁
ܟ݁ܢܽܘܫܬ݁ܳܐ
ܘܳܐܡܪܺܝܢ
ܕ݁ܒ݂ܰܪܬ݂ܳܟ݂
ܡܺܝܬ݂ܰܬ݂
ܠܡܳܢܳܐ
ܡܶܟ݁ܺܝܠ
ܡܰܥܡܶܠ ܐܰܢ݈ܬ݁
ܠܡܰܠܦ݂ܳܢܳܐ܂</div>
<div type="v" n="36">ܝܶܫܽܘܥ
ܕ݁ܶܝܢ ܫܡܰܥ
ܠܡܶܠܬ݂ܳܐ
ܕ݁ܶܐܡܰܪܘ
ܘܶܐܡܰܪ ܠܗܰܘ
ܪܰܒ݁
ܟ݁ܢܽܘܫܬ݁ܳܐ
ܠܳܐ ܬ݁ܶܕ݂ܚܰܠ
ܒ݁ܰܠܚܽܘܕ݂
ܗܰܝܡܶܢ܂</div>
<div type="v" n="37">ܘܠܳܐ
ܫܒ݂ܰܩ ܠܐ݈ܢܳܫ
ܕ݁ܢܺܐܙܰܠ
ܥܰܡܶܗ ܐܶܠܳܐ
ܠܫܶܡܥܽܘܢ
ܟ݁ܺܐܦ݂ܳܐ
ܘܰܠܝܰܥܩܽܘܒ݂
ܘܰܠܝܽܘܚܰܢܳܢ
ܐܰܚܽܘܗ݈ܝ
ܕ݁ܝܰܥܩܽܘܒ݂܂</div>
<div type="v" n="38">ܘܶܐܬ݂ܰܘ
ܠܒ݂ܰܝܬ݁ܳܐ
ܕ݁ܗܰܘ ܪܰܒ݁
ܟ݁ܢܽܘܫܬ݁ܳܐ
ܘܰܚܙܳܐ
ܕ݁ܰܪܗܺܝܒ݂ܺܝܢ
ܘܒ݂ܳܟ݂ܶܝܢ
ܘܡܰܝܠܠܺܝܢ܂</div>
<div type="v" n="39">ܘܥܰܠ
ܘܶܐܡܰܪ ܠܗܽܘܢ
ܡܳܢܳܐ
ܪܗܺܝܒ݂ܺܝܢ
ܐܢ݈ܬ݁ܽܘܢ
ܘܒ݂ܳܟ݂ܶܝܢ
ܛܠܺܝܬ݂ܳܐ ܠܳܐ
ܡܺܝܬ݂ܰܬ݂
ܐܶܠܳܐ
ܕ݁ܰܡܟ݁ܳܐ
ܗ݈ܝ܂</div>
<div type="v" n="40">ܘܓ݂ܳܚܟ݁ܺܝܢ
ܗ݈ܘܰܘ ܥܠܰܘܗ݈ܝ
ܗܽܘ ܕ݁ܶܝܢ
ܐܰܦ݁ܶܩ
ܠܟ݂ܽܠܗܽܘܢ
ܘܰܕ݂ܒ݂ܰܪ
ܠܰܐܒ݂ܽܘܗ
ܕ݁ܰܛܠܺܝܬ݂ܳܐ
ܘܠܶܐܡܳܗ
ܘܰܠܗܳܢܽܘܢ
ܕ݁ܥܰܡܶܗ ܘܥܰܠ
ܠܰܐܝܟ݁ܳܐ
ܕ݁ܪܰܡܝܳܐ
ܗ݈ܘܳܬ݂
ܛܠܺܝܬ݂ܳܐ܂</div>
<div type="v" n="41">ܘܶܐܚܰܕ݂
ܒ݁ܺܐܝܕ݂ܳܗ
ܕ݁ܰܛܠܺܝܬ݂ܳܐ
ܘܶܐܡܰܪ ܠܳܗ
ܛܠܺܝܬ݂ܳܐ
ܩܽܘܡܝ܂</div>
<div type="v" n="42">ܘܒ݂ܰܪ
ܫܳܥܬ݂ܶܗ
ܩܳܡܰܬ݂
ܛܠܺܝܬ݂ܳܐ
ܘܰܡܗܰܠܟ݂ܳܐ
ܗ݈ܘܳܬ݂
ܐܺܝܬ݂ܶܝܗ
ܗ݈ܘܳܬ݂ ܓ݁ܶܝܪ
ܒ݁ܰܪ݈ܬ݂ ܫܢܺܝܢ
ܬ݁ܰܪܬ݁ܰܥܶܣܪܶܐ
ܘܡܶܬ݁ܕ݁ܰܡܪܺܝܢ
ܗ݈ܘܰܘ
ܕ݁ܽܘܡܳܪܳܐ
ܪܰܒ݁ܳܐ܂</div>
<div type="v" n="43">ܘܦ݂ܰܩܶܕ݂
ܐܶܢܽܘܢ ܣܰܓ݁ܺܝ
ܕ݁ܠܳܐ ܐ݈ܢܳܫ
ܢܶܕ݁ܰܥ ܗܳܕ݂ܶܐ
ܘܶܐܡܰܪ
ܕ݁ܢܶܬ݁ܠܽܘܢ
ܠܳܗ ܠܡܶܠܥܰܣ܂</div>
</div>
<div type="ch" n="6">
<div type="title" n="title"> ܀ ܡܪܩܘܣ ܘܘ </div>
<div type="v" n="1">ܘܰܢܦ݂ܰܩ
ܡܶܢ ܬ݁ܰܡܳܢ
ܘܶܐܬ݂ܳܐ
ܠܰܡܕ݂ܺܝܢ݈ܬ݁ܶܗ
ܘܕ݂ܰܒ݁ܺܝܩܺܝܢ
ܗ݈ܘܰܘ ܠܶܗ
ܬ݁ܰܠܡܺܝܕ݂ܰܘܗ݈ܝ܂</div>
<div type="v" n="2">ܘܟ݂ܰܕ݂
ܗܘܳܬ݂
ܫܰܒ݁ܬ݂ܳܐ
ܫܰܪܺܝ
ܠܡܰܠܳܦ݂ܽܘ
ܒ݁ܰܟ݂ܢܽܘܫܬ݁ܳܐ
ܘܣܰܓ݁ܺܝܶܐܐ
ܕ݁ܰܫܡܰܥܘ
ܐܶܬ݁ܕ݁ܰܡܰܪܘ
ܘܳܐܡܪܺܝܢ
ܗ݈ܘܰܘ
ܐܰܝܡܶܟ݁ܳܐ ܠܶܗ
ܗܳܠܶܝܢ ܠܗܳܢܳܐ
ܘܰܐܝܕ݂ܳܐ ܗ݈ܝ
ܚܶܟ݂ܡܬ݂ܳܐ
ܕ݁ܶܐܬ݂ܝܰܗܒ݁ܰܬ݂
ܠܶܗ ܕ݁ܚܰܝܠܶܐ
ܕ݁ܰܐܝܟ݂
ܗܳܠܶܝܢ
ܒ݁ܺܐܝܕ݂ܰܘܗ݈ܝ
ܢܶܗܘܽܘܢ܂</div>
<div type="v" n="3">ܠܳܐ ܗ݈ܘܳܐ
ܗܳܢܳܐ
ܢܰܓ݁ܳܪܳܐ
ܒ݁ܪܳܗ
ܕ݁ܡܰܪܝܰܡ
ܘܰܐܚܽܘܗ݈ܝ
ܕ݁ܝܰܥܩܽܘܒ݂
ܘܰܕ݂ܝܳܘܣܺܐ
ܘܕ݂ܺܝܗܽܘܕ݂ܳܐ
ܘܰܕ݂ܫܶܡܥܽܘܢ
ܘܠܳܐ ܗܳܐ
ܐܰܚܘܳܬ݂ܶܗ
ܬ݁ܢܳܢ ܠܘܳܬ݂ܰܢ
ܘܡܶܬ݂ܟ݁ܰܫܠܺܝܢ
ܗ݈ܘܰܘ ܒ݁ܶܗ܂</div>
<div type="v" n="4">ܘܶܐܡܰܪ
ܠܗܽܘܢ ܝܶܫܽܘܥ
ܠܰܝܬ݁ ܢܒ݂ܺܝܳܐ
ܕ݁ܰܨܥܺܝܪ
ܐܶܠܳܐ ܐܶܢ
ܒ݁ܰܡܕ݂ܺܝܢ݈ܬ݁ܶܗ
ܘܒ݂ܶܝܬ݂
ܐ݈ܚܝܳܢܰܘܗ݈ܝ
ܘܰܒ݂ܒ݂ܰܝܬ݁ܶܗ܂</div>
<div type="v" n="5">ܘܠܳܐ
ܡܶܫܟ݁ܰܚ ܗ݈ܘܳܐ
ܕ݁ܢܶܥܒ݁ܶܕ݂
ܬ݁ܰܡܳܢ ܐܳܦ݂
ܠܳܐ ܚܰܕ݂
ܚܰܝܠܳܐ ܐܶܠܳܐ
ܐܶܢ ܕ݁ܥܰܠ
ܟ݁ܪܺܝܗܶܐ
ܩܰܠܺܝܠ ܣܳܡ
ܐܺܝܕ݂ܶܗ
ܘܰܐܣܺܝ܂</div>
<div type="v" n="6">ܘܡܶܬ݁ܕ݁ܰܡܰܪ
ܗ݈ܘܳܐ
ܒ݁ܚܰܣܺܝܪܽܘܬ݂
ܗܰܝܡܳܢܽܘܬ݂ܗܽܘܢ
ܘܡܶܬ݂ܟ݁ܪܶܟ݂
ܗ݈ܘܳܐ
ܒ݁ܩܽܘܪܝܳܐ
ܟ݁ܰܕ݂
ܡܰܠܶܦ݂܂</div>
<div type="v" n="7">ܘܰܩܪܳܐ
ܠܰܬ݂ܪܶܥܣܰܪܬ݁ܶܗ
ܘܫܰܪܺܝ
ܕ݁ܰܢܫܰܕ݁ܰܪ
ܐܶܢܽܘܢ ܬ݁ܪܶܝܢ
ܬ݁ܪܶܝܢ
ܘܝܰܗ݈ܒ݂ ܠܗܽܘܢ
ܫܽܘܠܛܳܢܳܐ ܥܰܠ
ܪܽܘܚܶܐ
ܛܰܢܦ݂ܳܬ݂ܳܐ
ܕ݁ܢܰܦ݁ܩܽܘܢ܂</div>
<div type="v" n="8">ܘܦ݂ܰܩܶܕ݂
ܐܶܢܽܘܢ ܕ݁ܠܳܐ
ܢܶܫܩܠܽܘܢ
ܡܶܕ݁ܶܡ
ܠܽܐܘܪܚܳܐ
ܐܶܠܳܐ ܐܶܢ
ܫܰܒ݂ܛܳܐ
ܒ݁ܰܠܚܽܘܕ݂ ܠܳܐ
ܬ݁ܰܪܡܳܠܳܐ
ܘܠܳܐ ܠܰܚܡܳܐ
ܘܠܳܐ ܢܚܳܫܳܐ
ܒ݁ܟ݂ܺܝܣܰܝܗܽܘܢ܂</div>
<div type="v" n="9">ܐܶܠܳܐ
ܢܶܣܶܐܢܽܘܢ
ܛܶܠܳܪܶܐ ܘܠܳܐ
ܢܶܠܒ݁ܫܽܘܢ
ܬ݁ܰܪܬ݁ܶܝܢ
ܟ݁ܽܘܬ݁ܺܝܢܝܳܢ܂</div>
<div type="v" n="10">ܘܶܐܡܰܪ
ܠܗܽܘܢ
ܕ݁ܠܰܐܝܢܳܐ
ܒ݁ܰܝܬ݁ܳܐ
ܕ݁ܥܳܐܠܺܝܢ
ܐܢ݈ܬ݁ܽܘܢ
ܬ݁ܰܡܳܢ ܗܘܰܘ
ܥܕ݂ܰܡܳܐ
ܕ݁ܢܳܦ݂ܩܺܝܢ
ܐܢ݈ܬ݁ܽܘܢ ܡܶܢ
ܬ݁ܰܡܳܢ܂</div>
<div type="v" n="11">ܘܟ݂ܽܠ ܡܰܢ
ܕ݁ܠܳܐ
ܢܩܰܒ݁ܠܽܘܢܳܟ݂ܽܘܢ
ܘܠܳܐ
ܢܶܫܡܥܽܘܢܳܟ݂ܽܘܢ
ܡܳܐ
ܕ݁ܢܳܦ݂ܩܺܝܢ
ܐܢ݈ܬ݁ܽܘܢ ܡܶܢ
ܬ݁ܰܡܳܢ ܦ݁ܶܨܘ
ܚܶܠܳܐ
ܕ݁ܰܒ݂ܬ݂ܰܚܬ݁ܳܝܳܐ
ܕ݁ܪܶܓ݂ܠܰܝܟ݁ܽܘܢ
ܠܣܳܗܕ݁ܽܘܬ݂ܗܽܘܢ
ܘܰܐܡܺܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܢܶܗܘܶܐ ܢܺܝܚ
ܠܰܣܕ݂ܽܘܡ
ܘܰܠܥܳܡܽܘܪܳܐ
ܒ݁ܝܰܘܡܳܐ
ܕ݁ܕ݂ܺܝܢܳܐ ܐܰܘ
ܠܰܡܕ݂ܺܝܢ݈ܬ݁ܳܐ
ܗܳܝ܂</div>
<div type="v" n="12">ܘܰܢܦ݂ܰܩܘ
ܗ݈ܘܰܘ
ܘܰܐܟ݂ܪܶܙܘ
ܕ݁ܰܢܬ݂ܽܘܒ݂ܽܘܢ܂</div>
<div type="v" n="13">ܘܫܺܐܕ݂ܶܐ
ܣܰܓ݁ܺܝܶܐܐ
ܡܰܦ݁ܩܺܝܢ
ܗ݈ܘܰܘ
ܘܡܳܫܚܺܝܢ
ܗ݈ܘܰܘ
ܒ݁ܡܶܫܚܳܐ
ܟ݁ܪܺܝܗܶܐ
ܣܰܓ݁ܺܝܶܐܐ
ܘܡܰܐܣܶܝܢ
ܗ݈ܘܰܘ܂</div>
<div type="v" n="14">ܘܰܫܡܰܥ
ܗܶܪܳܘܕ݂ܶܣ
ܡܰܠܟ݁ܳܐ ܥܰܠ
ܝܶܫܽܘܥ
ܐܶܬ݂ܺܝܕ݂ܰܥ
ܗ݈ܘܳܐ ܠܶܗ
ܓ݁ܶܝܪ ܫܡܶܗ
ܘܶܐܡܰܪ ܗ݈ܘܳܐ
ܝܽܘܚܰܢܳܢ
ܡܰܥܡܕ݂ܳܢܳܐ
ܩܳܡ ܡܶܢ
ܒ݁ܶܝܬ݂
ܡܺܝܬ݂ܶܐ ܡܶܛܽܠ
ܗܳܢܳܐ ܚܰܝܠܶܐ
ܡܶܣܬ݁ܰܥܪܺܝܢ
ܒ݁ܶܗ܂</div>
<div type="v" n="15">ܐ݈ܚܪܳܢܶܐ
ܐܳܡܪܺܝܢ ܗ݈ܘܰܘ
ܕ݁ܺܐܠܺܝܳܐ ܗܽܘ
ܘܰܐ݈ܚܪܳܢܶܐ
ܕ݁ܰܢܒ݂ܺܝܳܐ
ܗܽܘ ܐܰܝܟ݂
ܚܰܕ݂ ܡܶܢ
ܢܒ݂ܺܝܶܐ܂</div>
<div type="v" n="16">ܟ݁ܰܕ݂
ܫܡܰܥ ܕ݁ܶܝܢ
ܗܶܪܳܘܕ݂ܶܣ
ܐܶܡܰܪ
ܝܽܘܚܰܢܳܢ ܗܰܘ
ܕ݁ܶܐܢܳܐ
ܦ݁ܶܣܩܶܬ݂
ܪܺܫܶܗ ܗܽܘ ܩܳܡ
ܡܶܢ ܒ݁ܶܝܬ݂
ܡܺܝܬ݂ܶܐ܂</div>
<div type="v" n="17">ܗܽܘ ܓ݁ܶܝܪ
ܗܶܪܳܘܕ݂ܶܣ
ܫܰܕ݁ܰܪ ܗ݈ܘܳܐ
ܐܰܚܕ݁ܶܗ
ܠܝܽܘܚܰܢܳܢ
ܘܰܐܣܪܶܗ
ܒ݁ܶܝܬ݂
ܐܰܣܺܝܪܶܐ
ܡܶܛܽܠ
ܗܶܪܳܘܕ݂ܺܝܰܐ
ܐܰܢ݈ܬ݁ܰܬ݂
ܦ݂ܺܝܠܺܝܦ݁ܳܘܣ
ܐܰܚܽܘܗ݈ܝ ܗܳܝ
ܕ݁ܰܢܣܰܒ݂܂</div>
<div type="v" n="18">ܐܶܡܰܪ
ܗ݈ܘܳܐ ܓ݁ܶܝܪ
ܝܽܘܚܰܢܳܢ
ܠܗܶܪܳܘܕ݂ܶܣ
ܕ݁ܠܳܐ ܫܰܠܺܝܛ
ܠܳܟ݂
ܕ݁ܬ݂ܶܣܰܒ݂
ܐܰܢ݈ܬ݁ܰܬ݂
ܐܰܚܽܘܟ݂܂</div>
<div type="v" n="19">ܗܺܝ ܕ݁ܶܝܢ
ܗܶܪܳܘܕ݂ܺܝܰܐ
ܠܚܺܝܡܳܐ
ܗ݈ܘܳܬ݂ ܠܶܗ
ܘܨܳܒ݂ܶܝܢ
ܗ݈ܘܳܬ݂
ܠܡܶܩܛܠܶܗ ܘܠܳܐ
ܡܶܫܟ݁ܚܳܐ
ܗ݈ܘܳܬ݂܂</div>
<div type="v" n="20">ܗܶܪܳܘܕ݂ܶܣ
ܓ݁ܶܝܪ ܕ݁ܳܚܶܠ
ܗ݈ܘܳܐ ܡܶܢ
ܝܽܘܚܰܢܳܢ ܥܰܠ
ܕ݁ܝܳܕ݂ܰܥ
ܗ݈ܘܳܐ
ܕ݁ܓ݂ܰܒ݂ܪܳܐ
ܗ݈ܘ ܙܰܕ݁ܺܝܩܳܐ
ܘܩܰܕ݁ܺܝܫܳܐ
ܘܰܡܢܰܛܰܪ
ܗ݈ܘܳܐ ܠܶܗ
ܘܣܰܓ݁ܺܝܳܐܬ݂ܳܐ
ܫܳܡܰܥ ܗ݈ܘܳܐ
ܠܶܗ ܘܥܳܒ݂ܶܕ݂
ܘܒ݂ܰܣܺܝܡܳܐܝܺܬ݂
ܫܳܡܰܥ ܗ݈ܘܳܐ
ܠܶܗ܂</div>
<div type="v" n="21">ܘܰܗܘܳܐ
ܝܰܘܡܳܐ
ܝܺܕ݂ܺܝܥܳܐ
ܟ݁ܰܕ݂
ܗܶܪܳܘܕ݂ܶܣ
ܒ݁ܒ݂ܶܝܬ݂
ܝܰܠܕ݁ܶܗ
ܚܫܳܡܺܝܬ݂ܳܐ
ܥܒ݂ܰܕ݂ ܗ݈ܘܳܐ
ܠܪܰܘܪܒ݂ܳܢܰܘܗ݈ܝ
ܘܰܠܟ݁ܺܝܠܺܝܰܪܟ݂ܶܐ
ܘܰܠܪܺܫܶܐ
ܕ݁ܰܓ݂ܠܺܝܠܳܐ܂</div>
<div type="v" n="22">ܘܥܶܠܰܬ݂
ܒ݁ܰܪܬ݂ܳܗ
ܕ݁ܗܶܪܳܘܕ݂ܺܝܰܐ
ܪܰܩܕ݂ܰܬ݂
ܘܫܶܦ݂ܪܰܬ݂ ܠܶܗ
ܠܗܶܪܳܘܕ݂ܶܣ
ܘܠܰܐܝܠܶܝܢ
ܕ݁ܰܣܡܺܝܟ݂ܺܝܢ
ܥܰܡܶܗ ܘܶܐܡܰܪ
ܡܰܠܟ݁ܳܐ
ܠܰܛܠܺܝܬ݂ܳܐ
ܫܰܐܠܝ ܡܶܢܝ
ܡܶܕ݁ܶܡ
ܕ݁ܨܳܒ݂ܝܳܐ
ܐܰܢ݈ܬ݁ܝ
ܘܶܐܬ݁ܶܠ
ܠܶܟ݂ܝ܂</div>
<div type="v" n="23">ܘܺܝܡܳܐ
ܠܳܗ ܕ݁ܡܶܕ݁ܶܡ
ܕ݁ܬ݂ܶܫܶܐܠܺܝܢ
ܐܶܬ݁ܶܠ ܠܶܟ݂ܝ
ܥܕ݂ܰܡܳܐ
ܠܦ݂ܶܠܓ݁ܳܗ
ܕ݁ܡܰܠܟ݁ܽܘܬ݂ܝ܂</div>
<div type="v" n="24">ܗܺܝ ܕ݁ܶܝܢ
ܢܶܦ݂ܩܰܬ݂
ܘܳܐܡܪܳܐ
ܠܶܐܡܳܗ ܡܳܢܳܐ
ܐܶܫܶܐܠܺܝܘܗ݈ܝ
ܐܳܡܪܳܐ ܠܳܗ
ܪܺܫܶܗ
ܕ݁ܝܽܘܚܰܢܳܢ
ܡܰܥܡܕ݂ܳܢܳܐ܂</div>
<div type="v" n="25">ܘܡܶܚܕ݂ܳܐ
ܥܶܠܰܬ݂
ܒ݁ܰܒ݂ܛܺܝܠܽܘܬ݂ܳܐ
ܠܘܳܬ݂ ܡܰܠܟ݁ܳܐ
ܘܳܐܡܪܳܐ ܠܶܗ
ܨܳܒ݂ܝܳܐ ܐ݈ܢܳܐ
ܒ݁ܗܳܕ݂ܶܐ
ܫܳܥܬ݂ܳܐ
ܕ݁ܬ݂ܶܬ݁ܶܠ ܠܺܝ
ܥܰܠ ܦ݁ܺܝܢܟ݁ܳܐ
ܪܺܫܶܗ
ܕ݁ܝܽܘܚܰܢܳܢ
ܡܰܥܡܕ݂ܳܢܳܐ܂</div>
<div type="v" n="26">ܘܟ݂ܶܪܝܰܬ݂
ܠܶܗ ܣܰܓ݁ܺܝ
ܠܡܰܠܟ݁ܳܐ
ܡܶܛܽܠ ܕ݁ܶܝܢ
ܡܰܘܡܳܬ݂ܳܐ
ܘܡܶܛܽܠ
ܣܡܺܝܟ݂ܶܐ ܠܳܐ
ܨܒ݂ܳܐ
ܕ݁ܢܶܓ݂ܠܙܺܝܗ܂</div>
<div type="v" n="27">ܐܶܠܳܐ
ܡܶܚܕ݂ܳܐ
ܫܰܕ݁ܰܪ
ܡܰܠܟ݁ܳܐ
ܐܶܣܦ݁ܽܘܩܠܰܛܪܳܐ
ܘܰܦ݂ܩܰܕ݂
ܕ݁ܢܰܝܬ݁ܶܐ
ܪܺܫܶܗ
ܕ݁ܝܽܘܚܰܢܳܢ
ܘܶܐܙܰܠ
ܦ݁ܰܣܩܶܗ ܪܺܫܶܗ
ܕ݁ܝܽܘܚܰܢܳܢ
ܒ݁ܶܝܬ݂
ܐܰܣܺܝܪܶܐ܂</div>
<div type="v" n="28">ܘܰܐܝܬ݁ܺܝ
ܒ݁ܦ݂ܺܝܢܟ݁ܳܐ
ܘܝܰܗ݈ܒ݂
ܠܰܛܠܺܝܬ݂ܳܐ
ܘܗܺܝ ܛܠܺܝܬ݂ܳܐ
ܝܶܗܒ݁ܰܬ݂
ܠܶܐܡܳܗ܂</div>
<div type="v" n="29">ܘܰܫܡܰܥܘ
ܬ݁ܰܠܡܺܝܕ݂ܰܘܗ݈ܝ
ܘܶܐܬ݂ܰܘ ܫܩܰܠܘ
ܫܠܰܕ݁ܶܗ ܘܣܳܡܘ
ܒ݁ܒ݂ܶܝܬ݂
ܩܒ݂ܽܘܪܳܐ܂</div>
<div type="v" n="30">ܘܶܐܬ݂ܟ݁ܰܢܰܫܘ
ܫܠܺܝܚܶܐ ܠܘܳܬ݂
ܝܶܫܽܘܥ
ܘܶܐܡܰܪܘ ܠܶܗ
ܟ݁ܽܠ ܡܳܐ
ܕ݁ܰܥܒ݂ܰܕ݂ܘ
ܘܟ݂ܽܠ ܡܳܐ
ܕ݁ܰܐܠܶܦ݂ܘ܂</div>
<div type="v" n="31">ܘܶܐܡܰܪ
ܠܗܽܘܢ ܬ݁ܰܘ
ܠܟ݂ܽܘܢ ܢܺܐܙܰܠ
ܠܕ݂ܰܒ݂ܪܳܐ
ܒ݁ܰܠܚܽܘܕ݂ܰܝܢ
ܘܶܐܬ݁ܬ݁ܢܺܝܚܘ
ܩܰܠܺܝܠ ܐܺܝܬ݂
ܗ݈ܘܰܘ ܓ݁ܶܝܪ
ܣܰܓ݁ܺܝܶܐܐ
ܕ݁ܳܐܙܺܠ݈ܝܢ
ܘܳܐܬ݂ܶܝܢ
ܘܠܰܝܬ݁ ܗ݈ܘܳܐ
ܠܗܽܘܢ ܐܰܬ݂ܪܳܐ
ܐܳܦ݂ ܠܳܐ
ܠܡܶܐܟ݂ܰܠ܂</div>
<div type="v" n="32">ܘܶܐܙܰܠܘ
ܠܰܐܬ݂ܪܳܐ
ܚܽܘܪܒ݁ܳܐ
ܒ݁ܰܣܦ݂ܺܝܢ݈ܬ݁ܳܐ
ܒ݁ܰܠܚܽܘܕ݂ܰܝܗܽܘܢ܂</div>
<div type="v" n="33">ܘܰܚܙܰܘ
ܐܶܢܽܘܢ
ܣܰܓ݁ܺܝܶܐܐ
ܟ݁ܰܕ݂
ܐܳܙܺܠ݈ܝܢ
ܘܶܐܫܬ݁ܰܘܕ݁ܰܥܘ
ܐܶܢܽܘܢ
ܘܰܒ݂ܝܰܒ݂ܫܳܐ
ܪܗܶܛܘ ܡܶܢ
ܟ݁ܽܠܗܶܝܢ
ܡܕ݂ܺܝܢܳܬ݂ܳܐ
ܩܕ݂ܳܡܰܘܗ݈ܝ
ܠܬ݂ܰܡܳܢ܂</div>
<div type="v" n="34">ܘܰܢܦ݂ܰܩ
ܝܶܫܽܘܥ ܚܙܳܐ
ܟ݁ܶܢܫܶܐ
ܣܰܓ݁ܺܝܶܐܐ
ܘܶܐܬ݂ܪܰܚܰܡ
ܥܠܰܝܗܽܘܢ
ܕ݁ܕ݂ܳܡܶܝܢ
ܗܘܰܘ ܠܥܶܪܒ݁ܶܐ
ܕ݁ܠܰܝܬ݁ ܠܗܽܘܢ
ܪܳܥܝܳܐ ܘܫܰܪܺܝ
ܗ݈ܘܳܐ
ܠܡܰܠܳܦ݂ܽܘ
ܐܶܢܽܘܢ
ܣܰܓ݁ܺܝܳܐܬ݂ܳܐ܂</div>
<div type="v" n="35">ܘܟ݂ܰܕ݂
ܗܘܳܐ ܥܶܕ݁ܳܢܳܐ
ܣܰܓ݁ܺܝܳܐܐ
ܩܪܶܒ݂ܘ
ܠܘܳܬ݂ܶܗ
ܬ݁ܰܠܡܺܝܕ݂ܰܘܗ݈ܝ
ܘܳܐܡܪܺܝܢ ܠܶܗ
ܕ݁ܗܳܢܳܐ
ܐܰܬ݂ܪܳܐ
ܚܽܘܪܒ݁ܳܐ ܗ݈ܘ
ܘܥܶܕ݁ܳܢܳܐ
ܣܰܓ݁ܺܝ܂</div>
<div type="v" n="36">ܫܪܺܝ
ܐܶܢܽܘܢ
ܕ݁ܢܺܐܙܽܠ݈ܘܢ
ܠܳܐܓ݂ܽܘܪܣܶܐ
ܕ݁ܰܚܕ݂ܳܪܰܝܢ
ܘܰܠܩܽܘܪܝܳܐ
ܘܢܶܙܒ݁ܢܽܘܢ
ܠܗܽܘܢ ܠܰܚܡܳܐ
ܠܰܝܬ݁ ܠܗܽܘܢ
ܓ݁ܶܝܪ ܡܶܕ݁ܶܡ
ܠܡܶܐܟ݂ܰܠ܂</div>
<div type="v" n="37">ܗܽܘ ܕ݁ܶܝܢ
ܐܶܡܰܪ ܠܗܽܘܢ
ܗܰܒ݂ܘ ܠܗܽܘܢ
ܐܰܢ݈ܬ݁ܽܘܢ
ܠܡܶܠܥܰܣ
ܐܳܡܪܺܝܢ ܠܶܗ
ܢܺܐܙܰܠ
ܢܶܙܒ݁ܶܢ
ܕ݁ܡܰܐܬ݂ܶܝܢ
ܕ݁ܺܝܢܳܪܺܝܢ
ܠܰܚܡܳܐ
ܘܢܶܬ݁ܶܠ ܠܗܽܘܢ
ܠܳܥܣܺܝܢ܂</div>
<div type="v" n="38">ܗܽܘ ܕ݁ܶܝܢ
ܐܶܡܰܪ ܠܗܽܘܢ
ܙܶܠܘ ܚܙܰܘ
ܟ݁ܡܳܐ ܠܰܚܡܺܝܢ
ܐܺܝܬ݂ ܠܟ݂ܽܘܢ
ܗܳܪܟ݁ܳܐ
ܘܟ݂ܰܕ݂ ܚܙܰܘ
ܐܳܡܪܺܝܢ ܠܶܗ
ܚܰܡܫܳܐ
ܠܰܚܡܺܝܢ
ܘܰܬ݂ܪܶܝܢ
ܢܽܘܢܺܝܢ܂</div>
<div type="v" n="39">ܘܰܦ݂ܩܰܕ݂
ܠܗܽܘܢ
ܕ݁ܢܰܣܡܟ݂ܽܘܢ
ܠܟ݂ܽܠܢܳܫ
ܣܡܳܟ݂ܺܝܢ
ܣܡܳܟ݂ܺܝܢ ܥܰܠ
ܥܶܣܒ݁ܳܐ܂</div>
<div type="v" n="40">ܘܶܐܣܬ݁ܡܶܟ݂ܘ
ܣܡܳܟ݂ܺܝܢ
ܣܡܳܟ݂ܺܝܢ
ܕ݁ܰܡܳܐܐ ܡܳܐܐ
ܘܰܕ݂ܚܰܡܫܺܝܢ
ܚܰܡܫܺܝܢ܂</div>
<div type="v" n="41">ܘܰܢܣܰܒ݂
ܗܳܢܽܘܢ ܚܰܡܫܳܐ
ܠܰܚܡܺܝܢ
ܘܰܬ݂ܪܶܝܢ
ܢܽܘܢܺܝܢ ܘܚܳܪ
ܒ݁ܰܫܡܰܝܳܐ
ܘܒ݂ܰܪܶܟ݂
ܘܰܩܨܳܐ ܠܰܚܡܳܐ
ܘܝܰܗ݈ܒ݂
ܠܬ݂ܰܠܡܺܝܕ݂ܰܘܗ݈ܝ
ܕ݁ܰܢܣܺܝܡܽܘܢ
ܠܗܽܘܢ ܘܗܳܢܽܘܢ
ܬ݁ܪܶܝܢ
ܢܽܘܢܺܝܢ
ܦ݁ܰܠܶܓ݂ܘ
ܠܟ݂ܽܠܗܽܘܢ܂</div>
<div type="v" n="42">ܘܶܐܟ݂ܰܠܘ
ܟ݁ܽܠܗܽܘܢ
ܘܰܣܒ݂ܰܥܘ܂</div>
<div type="v" n="43">ܘܰܫܩܰܠܘ
ܩܨܳܝܶܐ
ܬ݁ܪܶܥܣܰܪ
ܩܽܘܦ݂ܺܝܢܺܝܢ
ܟ݁ܰܕ݂ ܡܠܶܝܢ
ܘܡܶܢ ܢܽܘܢܶܐ܂</div>
<div type="v" n="44">ܐܺܝܬ݂ܰܝܗܽܘܢ
ܗ݈ܘܰܘ ܕ݁ܶܝܢ
ܕ݁ܶܐܟ݂ܰܠܘ
ܠܰܚܡܳܐ ܚܰܡܫܳܐ
ܐܰܠܦ݂ܺܝܢ
ܓ݁ܰܒ݂ܪܺܝܢ܂</div>
<div type="v" n="45">ܘܡܶܚܕ݂ܳܐ
ܐܶܠܰܨ
ܠܬ݂ܰܠܡܺܝܕ݂ܰܘܗ݈ܝ
ܕ݁ܢܶܣܩܽܘܢ
ܠܰܣܦ݂ܺܝܢ݈ܬ݁ܳܐ
ܘܢܺܐܙܽܠ݈ܘܢ
ܩܕ݂ܳܡܰܘܗ݈ܝ
ܠܥܶܒ݂ܪܳܐ
ܠܒ݂ܶܝܬ݂‌ܨܰܝܳܕ݁ܳܐ
ܥܰܕ݂ ܫܳܪܶܐ
ܗܽܘ
ܠܟ݂ܶܢܫܶܐ܂</div>
<div type="v" n="46">ܘܟ݂ܰܕ݂
ܫܪܳܐ ܐܶܢܽܘܢ
ܐܶܙܰܠ ܠܛܽܘܪܳܐ
ܠܰܡܨܰܠܳܝܽܘ܂</div>
<div type="v" n="47">ܟ݁ܰܕ݂
ܗܘܳܐ ܕ݁ܶܝܢ
ܪܰܡܫܳܐ
ܣܦ݂ܺܝܢ݈ܬ݁ܳܐ
ܐܺܝܬ݂ܶܝܗ
ܗ݈ܘܳܬ݂
ܡܶܨܥܰܬ݂ ܝܰܡܳܐ
ܘܗܽܘ
ܒ݁ܰܠܚܽܘܕ݂ܰܘܗ݈ܝ
ܥܰܠ ܐܰܪܥܳܐ܂</div>
<div type="v" n="48">ܘܰܚܙܳܐ
ܐܶܢܽܘܢ
ܕ݁ܡܶܫܬ݁ܰܢܩܺܝܢ
ܟ݁ܰܕ݂ ܪܳܕ݂ܶܝܢ
ܪܽܘܚܳܐ ܓ݁ܶܝܪ
ܠܽܘܩܒ݂ܰܠܗܽܘܢ
ܗ݈ܘܳܬ݂
ܘܰܒ݂ܡܰܛܰܪܬ݂ܳܐ
ܪܒ݂ܺܝܥܳܝܬ݁ܳܐ
ܕ݁ܠܺܠܝܳܐ
ܐܶܬ݂ܳܐ
ܠܘܳܬ݂ܗܽܘܢ
ܝܶܫܽܘܥ ܟ݁ܰܕ݂
ܡܗܰܠܶܟ݂ ܥܰܠ
ܡܰܝܳܐ ܘܨܳܒ݂ܶܐ
ܗ݈ܘܳܐ
ܕ݁ܢܶܥܒ݁ܰܪ
ܐܶܢܽܘܢ܂</div>
<div type="v" n="49">ܗܳܢܽܘܢ
ܕ݁ܶܝܢ
ܚܙܰܐܘܽܗ݈ܝ
ܕ݁ܰܡܗܰܠܶܟ݂
ܥܰܠ ܡܰܝܳܐ
ܘܰܣܒ݂ܰܪܘ
ܠܗܽܘܢ
ܕ݁ܚܶܙܘܳܐ ܗ݈ܘ
ܕ݁ܰܓ݁ܳܠܳܐ
ܘܰܩܥܰܘ܂</div>
<div type="v" n="50">ܟ݁ܽܠܗܽܘܢ
ܓ݁ܶܝܪ
ܚܙܰܐܘܽܗ݈ܝ
ܘܰܕ݂ܚܶܠܘ
ܘܒ݂ܰܪ ܫܳܥܬ݂ܶܗ
ܡܰܠܶܠ ܥܰܡܗܽܘܢ
ܘܶܐܡܰܪ ܠܗܽܘܢ
ܐܶܬ݂ܠܰܒ݈݁ܒ݂ܘ
ܐܶܢܳܐ ܐ݈ܢܳܐ
ܠܳܐ
ܬ݁ܶܕ݂ܚܠܽܘܢ܂</div>
<div type="v" n="51">ܘܰܣܠܶܩ
ܠܘܳܬ݂ܗܽܘܢ
ܠܰܣܦ݂ܺܝܢ݈ܬ݁ܳܐ
ܘܫܶܠܝܰܬ݂
ܪܽܘܚܳܐ ܘܛܳܒ݂
ܡܶܬ݁ܕ݁ܰܡܪܺܝܢ
ܗ݈ܘܰܘ
ܘܬ݂ܰܗܺܝܪܺܝܢ
ܒ݁ܢܰܦ݂ܫܗܽܘܢ܂</div>
<div type="v" n="52">ܠܳܐ ܓ݁ܶܝܪ
ܐܶܣܬ݁ܰܟ݁ܰܠܘ
ܗ݈ܘܰܘ ܡܶܢ
ܠܰܚܡܳܐ ܗܰܘ
ܡܶܛܽܠ
ܕ݁ܠܶܒ݁ܗܽܘܢ
ܡܥܰܒ݁ܰܝ
ܗ݈ܘܳܐ܂</div>
<div type="v" n="53">ܘܟ݂ܰܕ݂
ܥܒ݂ܰܪܘ
ܥܶܒ݂ܪܳܐ
ܐܶܬ݂ܰܘ
ܠܰܐܪܥܳܐ
ܕ݁ܓ݂ܶܢܶܣܰܪ܂</div>
<div type="v" n="54">ܘܟ݂ܰܕ݂
ܢܦ݂ܰܩܘ ܡܶܢ
ܣܦ݂ܺܝܢ݈ܬ݁ܳܐ
ܒ݁ܰܪ ܫܳܥܬ݂ܶܗ
ܐܶܣܬ݁ܰܟ݁ܠܽܘܗ݈ܝ
ܐ݈ܢܳܫܰܝ
ܐܰܬ݂ܪܳܐ܂</div>
<div type="v" n="55">ܘܰܪܗܶܛܘ
ܒ݁ܟ݂ܽܠܳܗ
ܐܰܪܥܳܐ ܗܳܝ
ܘܫܰܪܺܝܘ
ܠܡܰܝܬ݁ܳܝܽܘ
ܠܰܐܝܠܶܝܢ
ܕ݁ܒ݂ܺܝܫܳܐܝܺܬ݂
ܥܒ݂ܺܝܕ݂ܺܝܢ
ܟ݁ܰܕ݂
ܫܩܺܝܠܺܝܢ
ܠܗܽܘܢ
ܒ݁ܥܰܪܣܳܬ݂ܳܐ
ܠܰܐܝܟ݁ܳܐ
ܕ݁ܫܳܡܥܺܝܢ
ܗ݈ܘܰܘ
ܕ݁ܺܐܝܬ݂ܰܘܗ݈ܝ܂</div>
<div type="v" n="56">ܘܰܐܝܟ݁ܳܐ
ܕ݁ܥܳܐܶܠ ܗ݈ܘܳܐ
ܠܩܽܘܪܝܳܐ
ܘܠܰܡܕ݂ܺܝܢܳܬ݂ܳܐ
ܒ݁ܫܽܘܩܶܐ
ܣܳܝܡܺܝܢ ܗ݈ܘܰܘ
ܟ݁ܪܺܝܗܶܐ
ܘܒ݂ܳܥܶܝܢ
ܗ݈ܘܰܘ ܡܶܢܶܗ
ܕ݁ܳܐܦ݂ܶܢ
ܠܟ݂ܶܢܦ݂ܳܐ
ܕ݁ܰܠܒ݂ܽܘܫܶܗ
ܢܶܩܪܒ݂ܽܘܢ
ܘܟ݂ܽܠܗܽܘܢ
ܐܰܝܠܶܝܢ
ܕ݁ܩܳܪܒ݁ܺܝܢ
ܗ݈ܘܰܘ ܠܶܗ
ܡܶܬ݂ܰܐܣܶܝܢ
ܗ݈ܘܰܘ܂</div>
</div>
<div type="ch" n="7">
<div type="title" n="title"> ܀ ܡܪܩܘܣ ܙܙ </div>
<div type="v" n="1">ܘܰܟ݂ܢܰܫܘ
ܠܘܳܬ݂ܶܗ
ܦ݁ܪܺܝܫܶܐ
ܘܣܳܦ݂ܪܶܐ
ܕ݁ܶܐܬ݂ܰܘ ܡܶܢ
ܐܽܘܪܺܫܠܶܡ܂</div>
<div type="v" n="2">ܘܰܚܙܰܘ
ܐ݈ܢܳܫܺܝܢ ܡܶܢ
ܬ݁ܰܠܡܺܝܕ݂ܰܘܗ݈ܝ
ܕ݁ܳܐܟ݂ܠܺܝܢ
ܠܰܚܡܳܐ ܟ݁ܰܕ݂
ܠܳܐ ܡܫܳܓ݂ܳܢ
ܐܺܝܕ݂ܰܝܗܽܘܢ
ܘܶܐܬ݂ܥܰܕ݁ܰܠܘ܂</div>
<div type="v" n="3">ܟ݁ܽܠܗܽܘܢ
ܓ݁ܶܝܪ
ܝܺܗܽܘܕ݂ܳܝܶܐ
ܘܰܦ݂ܪܺܝܫܶܐ
ܐܶܢ ܗܽܘ
ܕ݁ܰܒ݂ܛܺܝܠܳܐܝܺܬ݂
ܠܳܐ ܡܫܺܝܓ݂ܺܝܢ
ܐܺܝܕ݂ܰܝܗܽܘܢ
ܠܳܐ ܠܳܥܣܺܝܢ
ܡܶܛܽܠ
ܕ݁ܰܐܚܺܝܕ݂ܺܝܢ
ܡܰܫܠܡܳܢܽܘܬ݂ܳܐ
ܕ݁ܩܰܫܺܝܫܶܐ܂</div>
<div type="v" n="4">ܘܡܶܢ
ܫܽܘܩܳܐ ܐܶܠܳܐ
ܥܳܡܕ݁ܺܝܢ ܠܳܐ
ܠܳܥܣܺܝܢ
ܘܣܰܓ݁ܺܝܳܐܬ݂ܳܐ
ܐ݈ܚܪܳܢܝܳܬ݂ܳܐ
ܐܺܝܬ݂ ܐܰܝܠܶܝܢ
ܕ݁ܩܰܒ݁ܶܠܘ
ܕ݁ܢܶܛܪܽܘܢ
ܡܰܥܡܽܘܕ݂ܝܳܬ݂ܳܐ
ܕ݁ܟ݂ܳܣܶܐ
ܘܰܕ݂ܩܶܣܛܶܐ
ܘܰܕ݂ܡܳܐܢܰܝ
ܢܚܳܫܳܐ
ܘܰܕ݂ܥܰܪܣܳܬ݂ܳܐ܂</div>
<div type="v" n="5">ܘܫܰܐܠܽܘܗ݈ܝ
ܣܳܦ݂ܪܶܐ
ܘܰܦ݂ܪܺܝܫܶܐ
ܠܡܳܢܳܐ
ܬ݁ܰܠܡܺܝܕ݂ܰܝܟ݁
ܠܳܐ ܡܗܰܠܟ݂ܺܝܢ
ܐܰܝܟ݂
ܡܰܫܠܡܳܢܽܘܬ݂ܳܐ
ܕ݁ܩܰܫܺܝܫܶܐ
ܐܶܠܳܐ ܟ݁ܰܕ݂
ܠܳܐ ܡܫܳܓ݂ܳܢ
ܐܺܝܕ݂ܰܝܗܽܘܢ
ܐܳܟ݂ܠܺܝܢ
ܠܰܚܡܳܐ܂</div>
<div type="v" n="6">ܗܽܘ ܕ݁ܶܝܢ
ܐܶܡܰܪ ܠܗܽܘܢ
ܫܰܦ݁ܺܝܪ
ܐܶܬ݂ܢܰܒ݁ܺܝ
ܥܠܰܝܟ݁ܽܘܢ
ܐܶܫܰܥܝܳܐ
ܢܒ݂ܺܝܳܐ
ܢܳܣܒ݁ܰܝ
ܒ݁ܰܐܦ݁ܶܐ
ܐܰܝܟ݂
ܕ݁ܰܟ݂ܬ݂ܺܝܒ݂
ܕ݁ܥܰܡܳܐ ܗܳܢܳܐ
ܒ݁ܣܶܦ݂ܘܳܬ݂ܶܗ
ܗ݈ܽܘ ܡܝܰܩܰܪ
ܠܺܝ ܠܶܒ݁ܗܽܘܢ
ܕ݁ܶܝܢ ܣܰܓ݁ܺܝ
ܪܰܚܺܝܩ ܡܶܢܝ܂</div>
<div type="v" n="7">ܘܰܣܪܺܝܩܳܐܝܺܬ݂
ܕ݁ܳܚܠܺܝܢ ܠܺܝ
ܟ݁ܰܕ݂
ܡܰܠܦ݂ܺܝܢ
ܝܽܘܠܦ݁ܳܢܶܐ
ܕ݁ܦ݂ܽܘܩܕ݁ܳܢܶܐ
ܕ݁ܰܒ݂ܢܰܝ
ܐ݈ܢܳܫܳܐ܂</div>
<div type="v" n="8">ܫܒ݂ܰܩܬ݁ܽܘܢ
ܓ݁ܶܝܪ
ܦ݁ܽܘܩܕ݁ܳܢܳܐ
ܕ݁ܰܐܠܳܗܳܐ
ܘܰܐܚܺܝܕ݂ܺܝܢ
ܐܢ݈ܬ݁ܽܘܢ
ܡܰܫܠܡܳܢܽܘܬ݂ܳܐ
ܕ݁ܰܒ݂ܢܰܝ
ܐ݈ܢܳܫܳܐ
ܡܰܥܡܽܘܕ݂ܝܳܬ݂ܳܐ
ܕ݁ܟ݂ܳܣܶܐ
ܘܰܕ݂ܩܶܣܛܶܐ
ܘܣܰܓ݁ܺܝܳܐܬ݂ܳܐ
ܐܰܝܠܶܝܢ
ܕ݁ܰܠܗܳܠܶܝܢ
ܕ݁ܳܡܝܳܢ܂</div>
<div type="v" n="9">ܐܳܡܰܪ
ܠܗܽܘܢ ܫܰܦ݁ܺܝܪ
ܛܳܠܡܺܝܢ
ܐܢ݈ܬ݁ܽܘܢ
ܦ݁ܽܘܩܕ݁ܳܢܳܐ
ܕ݁ܰܐܠܳܗܳܐ
ܕ݁ܰܬ݂ܩܺܝܡܽܘܢ
ܡܰܫܠܡܳܢܽܘܬ݂ܟ݂ܽܘܢ܂</div>
<div type="v" n="10">ܡܽܘܫܶܐ
ܓ݁ܶܝܪ ܐܶܡܰܪ
ܕ݁ܝܰܩܰܪ
ܠܰܐܒ݂ܽܘܟ݂
ܘܠܶܐܡܳܟ݂ ܘܡܰܢ
ܕ݁ܰܡܨܰܚܶܐ
ܠܰܐܒ݂ܳܐ
ܘܠܶܐܡܳܐ
ܡܰܘܬ݁ܳܐ
ܢܡܽܘܬ݂܂</div>
<div type="v" n="11">ܐܰܢ݈ܬ݁ܽܘܢ
ܕ݁ܶܝܢ ܐܳܡܪܺܝܢ
ܐܢ݈ܬ݁ܽܘܢ ܐܶܢ
ܢܺܐܡܰܪ
ܓ݁ܰܒ݂ܪܳܐ
ܠܰܐܒ݂ܽܘܗ݈ܝ
ܐܰܘ ܠܶܐܡܶܗ
ܩܽܘܪܒ݁ܳܢܝ
ܡܶܕ݁ܶܡ ܕ݁ܡܶܢܝ
ܬ݁ܺܐܬ݂ܰܪ܂</div>
<div type="v" n="12">ܘܠܳܐ
ܫܳܒ݂ܩܺܝܢ
ܐܢ݈ܬ݁ܽܘܢ ܠܶܗ
ܕ݁ܢܶܥܒ݁ܶܕ݂
ܡܶܕ݁ܶܡ
ܠܰܐܒ݂ܽܘܗ݈ܝ
ܐܰܘ ܠܶܐܡܶܗ܂</div>
<div type="v" n="13">ܘܡܰܣܠܶܝܢ
ܐܢ݈ܬ݁ܽܘܢ
ܡܶܠܬ݂ܳܐ
ܕ݁ܰܐܠܳܗܳܐ
ܡܶܛܽܠ
ܡܰܫܠܡܳܢܽܘܬ݂ܳܐ
ܕ݁ܰܐܫܠܶܡܬ݁ܽܘܢ
ܘܰܕ݂ܕ݂ܳܡܝܳܢ
ܠܗܳܠܶܝܢ
ܣܰܓ݁ܺܝܳܐܬ݂ܳܐ
ܥܳܒ݂ܕ݁ܺܝܢ
ܐܢ݈ܬ݁ܽܘܢ܂</div>
<div type="v" n="14">ܘܰܩܪܳܐ
ܝܶܫܽܘܥ
ܠܟ݂ܶܢܫܳܐ
ܟ݁ܽܠܶܗ ܘܶܐܡܰܪ
ܠܗܽܘܢ
ܫܽܘܡܥܽܘܢܝ
ܟ݁ܽܠܟ݂ܽܘܢ
ܘܶܐܣܬ݁ܰܟ݈݁ܠܘ܂</div>
<div type="v" n="15">ܠܰܝܬ݁
ܡܶܕ݁ܶܡ
ܕ݁ܰܠܒ݂ܰܪ ܡܶܢ
ܒ݁ܰܪܢܳܫܳܐ ܗܽܘ
ܘܥܳܐܶܠ ܠܶܗ
ܕ݁ܡܶܫܟ݁ܰܚ
ܡܣܰܝܶܒ݂ ܠܶܗ
ܐܶܠܳܐ ܡܶܕ݁ܶܡ
ܕ݁ܢܳܦ݂ܶܩ
ܡܶܢܶܗ ܗܰܘ
ܗ݈ܽܘ ܡܣܰܝܶܒ݂
ܠܒ݂ܰܪ
ܐ݈ܢܳܫܳܐ܂</div>
<div type="v" n="16">ܡܰܢ
ܕ݁ܺܐܝܬ݂ ܠܶܗ
ܐܶܕ݂ܢܶܐ
ܕ݁ܢܶܫܡܰܥ
ܢܶܫܡܰܥ܂</div>
<div type="v" n="17">ܟ݁ܰܕ݂
ܕ݁ܶܝܢ ܥܰܠ
ܝܶܫܽܘܥ
ܠܒ݂ܰܝܬ݁ܳܐ ܡܶܢ
ܟ݁ܶܢܫܳܐ
ܫܰܐܠܽܘܗ݈ܝ
ܬ݁ܰܠܡܺܝܕ݂ܰܘܗ݈ܝ
ܥܰܠ ܡܰܬ݂ܠܳܐ
ܗܰܘ܂</div>
<div type="v" n="18">ܐܳܡܰܪ
ܠܗܽܘܢ
ܗܳܟ݂ܰܢܳܐ ܐܳܦ݂
ܐܰܢ݈ܬ݁ܽܘܢ
ܥܰܛܠܺܝܢ
ܐܢ݈ܬ݁ܽܘܢ ܠܳܐ
ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܟ݂ܽܠ ܡܶܕ݁ܶܡ
ܕ݁ܡܶܢ ܠܒ݂ܰܪ
ܥܳܐܶܠ ܠܒ݂ܰܪ
ܐ݈ܢܳܫܳܐ ܠܳܐ
ܡܶܫܟ݁ܰܚ
ܡܣܰܝܶܒ݂ ܠܶܗ܂</div>
<div type="v" n="19">ܕ݁ܠܳܐ
ܗ݈ܘܳܐ ܠܠܶܒ݁ܶܗ
ܥܳܐܶܠ ܐܶܠܳܐ
ܠܟ݂ܰܪܣܶܗ
ܘܡܶܫܬ݁ܕ݂ܶܐ
ܒ݁ܬ݂ܰܕ݂ܟ݁ܺܝܬ݂ܳܐ
ܕ݁ܰܡܕ݂ܰܟ݁ܝܳܐ
ܟ݁ܽܠܳܗ
ܡܶܐܟ݂ܽܘܠܬ݁ܳܐ܂</div>
<div type="v" n="20">ܡܶܕ݁ܶܡ
ܕ݁ܶܝܢ
ܕ݁ܢܳܦ݂ܶܩ ܡܶܢ
ܒ݁ܰܪܢܳܫܳܐ ܗܰܘ
ܗ݈ܽܘ ܡܣܰܝܶܒ݂
ܠܒ݂ܰܪ
ܐ݈ܢܳܫܳܐ܂</div>
<div type="v" n="21">ܡܶܢ ܠܓ݂ܰܘ
ܓ݁ܶܝܪ ܡܶܢ
ܠܶܒ݁ܳܐ
ܕ݁ܰܒ݂ܢܰܝ
ܐ݈ܢܳܫܳܐ
ܢܳܦ݂ܩܳܢ
ܡܰܚܫܒ݂ܳܬ݂ܳܐ
ܒ݁ܺܝܫܳܬ݂ܳܐ
ܓ݁ܰܘܪܳܐ
ܙܳܢܝܽܘܬ݂ܳܐ
ܓ݁ܰܢܳܒ݂ܽܘܬ݂ܳܐ
ܩܶܛܠܳܐ܂</div>
<div type="v" n="22">ܥܳܠܽܘܒ݂ܽܘܬ݂ܳܐ
ܒ݁ܺܝܫܽܘܬ݂ܳܐ
ܢܶܟ݂ܠܳܐ
ܨܰܚܢܽܘܬ݂ܳܐ
ܥܰܝܢܳܐ
ܒ݁ܺܝܫܬ݁ܳܐ
ܓ݁ܽܘܕ݁ܳܦ݂ܳܐ
ܫܰܒ݂ܗܪܳܢܽܘܬ݂ܳܐ
ܫܳܛܝܽܘܬ݂ܳܐ܂</div>
<div type="v" n="23">ܗܳܠܶܝܢ
ܟ݁ܽܠܗܶܝܢ
ܒ݁ܺܝܫܳܬ݂ܳܐ
ܡܶܢ ܠܓ݂ܰܘ
ܗ݈ܽܘ ܢܳܦ݂ܩܳܢ
ܘܰܡܣܰܝܒ݂ܳܢ
ܠܶܗ
ܠܒ݂ܰܪܢܳܫܳܐ܂</div>
<div type="v" n="24">ܡܶܢ
ܬ݁ܰܡܳܢ ܩܳܡ
ܝܶܫܽܘܥ
ܘܶܐܬ݂ܳܐ
ܠܰܬ݂ܚܽܘܡܳܐ
ܕ݁ܨܽܘܪ
ܘܰܕ݂ܨܰܝܕ݁ܳܢ
ܘܥܰܠ
ܠܒ݂ܰܝܬ݁ܳܐ
ܚܰܕ݂ ܘܠܳܐ
ܨܳܒ݂ܶܐ ܗ݈ܘܳܐ
ܕ݁ܐ݈ܢܳܫ
ܢܶܕ݁ܰܥ ܒ݁ܶܗ
ܘܠܳܐ ܐܶܫܟ݁ܰܚ
ܕ݁ܢܶܛܫܶܐ܂</div>
<div type="v" n="25">ܡܶܚܕ݂ܳܐ
ܓ݁ܶܝܪ ܫܶܡܥܰܬ݂
ܐܰܢ݈ܬ݁ܬ݂ܳܐ
ܚܕ݂ܳܐ
ܡܶܛܽܠܳܬ݂ܶܗ
ܕ݁ܺܐܝܬ݂
ܗ݈ܘܳܬ݂
ܠܒ݂ܰܪܬ݂ܳܗ
ܪܽܘܚܳܐ
ܛܰܢܦ݂ܬ݂ܳܐ
ܘܶܐܬ݂ܳܬ݂
ܢܶܦ݂ܠܰܬ݂
ܩܕ݂ܳܡ
ܪܶܓ݂ܠܰܘܗ݈ܝ܂</div>
<div type="v" n="26">ܗܺܝ ܕ݁ܶܝܢ
ܐܰܢ݈ܬ݁ܬ݂ܳܐ
ܐܺܝܬ݂ܶܝܗ
ܗ݈ܘܳܬ݂
ܚܰܢܦ݂ܬ݂ܳܐ ܡܶܢ
ܦ݁ܽܘܢܺܝܩܺܐ
ܕ݁ܣܽܘܪܺܝܰܐ
ܘܒ݂ܳܥܝܳܐ
ܗ݈ܘܳܬ݂ ܡܶܢܶܗ
ܕ݁ܢܰܦ݁ܶܩ
ܫܺܐܕ݂ܳܐ ܡܶܢ
ܒ݁ܰܪܬ݂ܳܗ܂</div>
<div type="v" n="27">ܘܶܐܡܰܪ
ܠܳܗ ܝܶܫܽܘܥ
ܫܒ݂ܽܘܩܝ
ܠܽܘܩܕ݂ܰܡ
ܕ݁ܢܶܣܒ݁ܥܽܘܢ
ܒ݁ܢܰܝܳܐ ܠܳܐ
ܗ݈ܘܳܬ݂ ܓ݁ܶܝܪ
ܫܰܦ݁ܺܝܪܳܐ
ܕ݁ܢܶܣܰܒ݂
ܠܰܚܡܳܐ
ܕ݁ܰܒ݂ܢܰܝܳܐ
ܘܢܰܪܡܶܐ
ܠܟ݂ܰܠܒ݁ܶܐ܂</div>
<div type="v" n="28">ܗܺܝ ܕ݁ܶܝܢ
ܥܢܳܬ݂ ܘܳܐܡܪܳܐ
ܠܶܗ ܐܺܝܢ ܡܳܪܝ
ܐܳܦ݂ ܟ݁ܰܠܒ݁ܶܐ
ܡܶܢ ܬ݁ܚܶܝܬ݂
ܦ݁ܳܬ݂ܽܘܪܶܐ
ܐܳܟ݂ܠܺܝܢ
ܦ݁ܰܪܬ݁ܽܘܬ݂ܶܐ
ܕ݁ܰܒ݂ܢܰܝܳܐ܂</div>
<div type="v" n="29">ܐܳܡܰܪ ܠܳܗ
ܝܶܫܽܘܥ ܙܶܠܝ
ܡܶܛܽܠ ܗܳܕ݂ܶܐ
ܡܶܠܬ݂ܳܐ ܢܦ݂ܰܩ
ܠܶܗ ܫܺܐܕ݂ܳܐ
ܡܶܢ
ܒ݁ܰܪܬ݂ܶܟ݂ܝ܂</div>
<div type="v" n="30">ܘܶܐܙܰܠ݈ܬ݂
ܠܒ݂ܰܝܬ݁ܳܗ
ܘܶܐܫܟ݁ܚܰܬ݂
ܒ݁ܰܪܬ݂ܳܗ
ܟ݁ܰܕ݂ ܪܰܡܝܳܐ
ܒ݁ܥܰܪܣܳܐ
ܘܢܰܦ݁ܺܝܩ
ܡܶܢܳܗ
ܫܺܐܕ݂ܳܗ܂</div>
<div type="v" n="31">ܬ݁ܽܘܒ݂
ܢܦ݂ܰܩ ܝܶܫܽܘܥ
ܡܶܢ ܬ݁ܚܽܘܡܳܐ
ܕ݁ܨܽܘܪ
ܘܰܕ݂ܨܰܝܕ݁ܳܢ
ܘܶܐܬ݂ܳܐ
ܠܝܰܡܳܐ
ܕ݁ܰܓ݂ܠܺܝܠܳܐ
ܒ݁ܰܬ݂ܚܽܘܡܳܐ
ܕ݁ܥܶܣܪܰܬ݂‌ܡ̈ܕ݂ܺܝܢܳܬ݂ܳܐ܂</div>
<div type="v" n="32">ܘܰܐܝܬ݁ܺܝܘ
ܠܶܗ ܚܰܪܫܳܐ
ܚܰܕ݂ ܦ݁ܺܐܩܳܐ
ܘܒ݂ܳܥܶܐ ܗ݈ܘܰܘ
ܡܶܢܶܗ
ܕ݁ܰܢܣܺܝܡ
ܥܠܰܘܗ݈ܝ
ܐܺܝܕ݂ܳܐ܂</div>
<div type="v" n="33">ܘܢܰܓ݂ܕ݁ܶܗ
ܡܶܢ ܟ݁ܶܢܫܳܐ
ܒ݁ܰܠܚܽܘܕ݂ܰܘܗ݈ܝ
ܘܰܐܪܡܺܝ
ܨܶܒ݂ܥܳܬ݂ܶܗ
ܒ݁ܶܐܕ݂ܢܰܘܗ݈ܝ
ܘܪܰܩ ܘܰܩܪܶܒ݂
ܠܠܶܫܳܢܶܗ܂</div>
<div type="v" n="34">ܘܚܳܪ
ܒ݁ܰܫܡܰܝܳܐ
ܘܶܐܬ݁ܬ݁ܰܢܰܚ
ܘܶܐܡܰܪ ܠܶܗ
ܐܶܬ݂ܦ݁ܰܬ݈݁ܚ܂</div>
<div type="v" n="35">ܘܒ݂ܳܗ
ܒ݁ܫܳܥܬ݂ܳܐ
ܐܶܬ݂ܦ݁ܰܬ݁ܰܚ
ܐܶܕ݂ܢܰܘܗ݈ܝ
ܘܶܐܫܬ݁ܰܪܺܝ
ܐܶܣܳܪܳܐ
ܕ݁ܠܶܫܳܢܶܗ
ܘܡܰܠܶܠ
ܦ݁ܫܺܝܩܳܐܝܺܬ݂܂</div>
<div type="v" n="36">ܘܙܰܗܰܪ
ܐܶܢܽܘܢ
ܕ݁ܰܠܐ݈ܢܳܫ ܠܳܐ
ܢܺܐܡܪܽܘܢ
ܘܰܟ݂ܡܳܐ ܕ݁ܗܽܘ
ܡܙܰܗܰܪ ܗ݈ܘܳܐ
ܠܗܽܘܢ ܗܶܢܽܘܢ
ܝܰܬ݁ܺܝܪ
ܡܰܟ݂ܪܙܺܝܢ
ܗ݈ܘܰܘ܂</div>
<div type="v" n="37">ܘܝܰܬ݁ܺܝܪܳܐܝܺܬ݂
ܡܶܬ݁ܕ݁ܰܡܪܺܝܢ
ܗ݈ܘܰܘ
ܘܳܐܡܪܺܝܢ
ܕ݁ܟ݂ܽܠ ܡܶܕ݁ܶܡ
ܫܰܦ݁ܺܝܪ
ܥܳܒ݂ܶܕ݂
ܠܚܰܪܫܶܐ
ܥܳܒ݂ܶܕ݂
ܕ݁ܢܶܫܡܥܽܘܢ
ܘܰܕ݂ܠܳܐ
ܡܡܰܠܠܺܝܢ
ܕ݁ܰܢܡܰܠܠܽܘܢ܂</div>
</div>
<div type="ch" n="8">
<div type="title" n="title"> ܀ ܡܪܩܘܣ ܚܚ </div>
<div type="v" n="1">ܒ݁ܗܳܢܽܘܢ
ܕ݁ܶܝܢ
ܝܰܘܡܳܬ݂ܳܐ
ܟ݁ܰܕ݂ ܟ݁ܶܢܫܳܐ
ܣܰܓ݁ܺܝܳܐܐ
ܐܺܝܬ݂ ܗ݈ܘܳܐ
ܘܠܳܐ ܐܺܝܬ݂
ܗ݈ܘܳܐ ܡܶܕ݁ܶܡ
ܕ݁ܢܶܐܟ݂ܠܽܘܢ
ܩܪܳܐ
ܠܬ݂ܰܠܡܺܝܕ݂ܰܘܗ݈ܝ
ܘܶܐܡܰܪ
ܠܗܽܘܢ܂</div>
<div type="v" n="2">ܡܶܬ݂ܪܰܚܰܡ
ܐ݈ܢܳܐ ܥܰܠ
ܟ݁ܶܢܫܳܐ ܗܳܢܳܐ
ܕ݁ܗܳܐ
ܬ݁ܠܳܬ݂ܳܐ
ܝܰܘܡܺܝܢ
ܩܰܘܺܝܘ ܠܘܳܬ݂ܝ
ܘܠܰܝܬ݁ ܠܗܽܘܢ
ܡܳܢܳܐ
ܢܶܐܟ݂ܠܽܘܢ܂</div>
<div type="v" n="3">ܘܶܐܢ ܗܽܘ
ܕ݁ܫܳܪܶܐ ܐ݈ܢܳܐ
ܠܗܽܘܢ ܟ݁ܰܕ݂
ܨܳܝܡܺܝܢ
ܠܒ݂ܳܬ݁ܰܝܗܽܘܢ
ܥܳܝܦ݁ܺܝܢ
ܒ݁ܽܐܘܪܚܳܐ
ܐ݈ܢܳܫܳܐ ܓ݁ܶܝܪ
ܡܶܢܗܽܘܢ ܡܶܢ
ܪܽܘܚܩܳܐ
ܐܰܬ݁ܺܝܐܝܺܢ܂</div>
<div type="v" n="4">ܐܳܡܪܺܝܢ
ܠܶܗ
ܬ݁ܰܠܡܺܝܕ݂ܰܘܗ݈ܝ
ܐܰܝܡܶܟ݁ܳܐ
ܡܶܫܟ݁ܰܚ ܐ݈ܢܳܫ
ܗܳܪܟ݁ܳܐ
ܒ݁ܚܽܘܪܒ݁ܳܐ
ܕ݁ܰܢܣܰܒ݁ܰܥ
ܠܰܚܡܳܐ
ܠܗܳܠܶܝܢ
ܟ݁ܽܠܗܽܘܢ܂</div>
<div type="v" n="5">ܘܫܰܐܶܠ
ܐܶܢܽܘܢ ܗܽܘ
ܟ݁ܡܳܐ ܠܰܚܡܺܝܢ
ܐܺܝܬ݂ ܠܟ݂ܽܘܢ
ܐܳܡܪܺܝܢ ܠܶܗ
ܫܰܒ݂ܥܳܐ܂</div>
<div type="v" n="6">ܘܰܦ݂ܩܰܕ݂
ܠܟ݂ܶܢܫܶܐ
ܕ݁ܢܶܣܬ݁ܰܡܟ݁ܽܘܢ
ܥܰܠ ܐܰܪܥܳܐ
ܘܰܢܣܰܒ݂
ܗܳܢܽܘܢ
ܫܰܒ݂ܥܳܐ
ܠܰܚܡܺܝܢ
ܘܒ݂ܰܪܶܟ݂
ܘܰܩܨܳܐ
ܘܝܰܗ݈ܒ݂
ܠܬ݂ܰܠܡܺܝܕ݂ܰܘܗ݈ܝ
ܕ݁ܰܢܣܺܝܡܽܘܢ
ܘܣܳܡܘ
ܠܟ݂ܶܢܫܶܐ܂</div>
<div type="v" n="7">ܘܺܐܝܬ݂
ܗ݈ܘܰܘ ܢܽܘܢܶܐ
ܩܰܠܺܝܠ ܘܳܐܦ݂
ܥܠܰܝܗܽܘܢ
ܒ݁ܰܪܶܟ݂
ܘܶܐܡܰܪ
ܕ݁ܰܢܣܺܝܡܽܘܢ
ܐܶܢܽܘܢ܂</div>
<div type="v" n="8">ܘܶܐܟ݂ܰܠܘ
ܘܰܣܒ݂ܰܥܘ
ܘܰܫܩܰܠܘ
ܬ݁ܰܘܬ݁ܳܪܶܐ
ܕ݁ܰܩܨܳܝܶܐ
ܫܰܒ݂ܥܳܐ
ܐܶܣܦ݁ܪܺܝܕ݂ܺܝܢ܂</div>
<div type="v" n="9">ܐܺܝܬ݂ܰܝܗܽܘܢ
ܗ݈ܘܰܘ ܕ݁ܶܝܢ
ܐ݈ܢܳܫܳܐ
ܕ݁ܶܐܟ݂ܰܠܘ
ܐܰܝܟ݂
ܐܰܪܒ݁ܥܳܐ
ܐܰܠܦ݂ܺܝܢ܂</div>
<div type="v" n="10">ܘܰܫܪܳܐ
ܐܶܢܽܘܢ ܘܰܣܠܶܩ
ܡܶܚܕ݂ܳܐ
ܠܰܣܦ݂ܺܝܢ݈ܬ݁ܳܐ
ܥܰܡ
ܬ݁ܰܠܡܺܝܕ݂ܰܘܗ݈ܝ
ܘܶܐܬ݂ܳܐ
ܠܰܐܬ݂ܪܳܐ
ܕ݁ܕ݂ܰܠܡܳܢܽܘܬ݂ܳܐ܂</div>
<div type="v" n="11">ܘܰܢܦ݂ܰܩܘ
ܦ݁ܪܺܝܫܶܐ
ܘܫܰܪܺܝܘ
ܠܡܶܒ݂ܥܳܐ
ܥܰܡܶܗ
ܘܫܳܐܠܺܝܢ
ܗ݈ܘܰܘ ܠܶܗ
ܐܳܬ݂ܳܐ ܡܶܢ
ܫܡܰܝܳܐ ܟ݁ܰܕ݂
ܡܢܰܣܶܝܢ ܠܶܗ܂</div>
<div type="v" n="12">ܘܶܐܬ݁ܬ݁ܰܢܰܚ
ܒ݁ܪܽܘܚܶܗ
ܘܶܐܡܰܪ ܡܳܢܳܐ
ܒ݁ܳܥܝܳܐ
ܐܳܬ݂ܳܐ
ܫܰܪܒ݁ܬ݂ܳܐ
ܗܳܕ݂ܶܐ ܐܰܡܺܝܢ
ܐܳܡܰܪ ܐ݈ܢܳܐ
ܠܟ݂ܽܘܢ ܕ݁ܠܳܐ
ܬ݁ܶܬ݂ܺܝܗܶܒ݂
ܠܳܗ ܐܳܬ݂ܳܐ
ܠܫܰܪܒ݁ܬ݂ܳܐ
ܗܳܕ݂ܶܐ܂</div>
<div type="v" n="13">ܘܰܫܒ݂ܰܩ
ܐܶܢܽܘܢ ܘܰܣܠܶܩ
ܠܰܣܦ݂ܺܝܢ݈ܬ݁ܳܐ
ܘܶܐܙܰܠܘ ܠܗܰܘ
ܥܶܒ݂ܪܳܐ܂</div>
<div type="v" n="14">ܘܰܛܥܰܘ
ܕ݁ܢܶܣܒ݂ܽܘܢ
ܠܰܚܡܳܐ ܘܶܐܠܳܐ
ܚܕ݂ܳܐ
ܓ݁ܪܺܝܨܬ݁ܳܐ
ܠܰܝܬ݁ ܗ݈ܘܳܐ
ܥܰܡܗܽܘܢ
ܒ݁ܰܣܦ݂ܺܝܢ݈ܬ݁ܳܐ܂</div>
<div type="v" n="15">ܘܦ݂ܰܩܶܕ݂
ܐܶܢܽܘܢ ܘܶܐܡܰܪ
ܠܗܽܘܢ ܚܙܰܘ
ܐܶܙܕ݁ܰܗ݈ܪܘ
ܡܶܢ ܚܡܺܝܪܳܐ
ܕ݁ܰܦ݂ܪܺܝܫܶܐ
ܘܡܶܢ ܚܡܺܝܪܶܗ
ܕ݁ܗܶܪܳܘܕ݂ܶܣ܂</div>
<div type="v" n="16">ܘܡܶܬ݂ܚܰܫܒ݂ܺܝܢ
ܗ݈ܘܰܘ ܚܰܕ݂
ܥܰܡ ܚܰܕ݂
ܘܳܐܡܪܺܝܢ
ܕ݁ܠܰܚܡܳܐ
ܠܰܝܬ݁ ܠܰܢ܂</div>
<div type="v" n="17">ܝܶܫܽܘܥ
ܕ݁ܶܝܢ ܝܺܕ݂ܰܥ
ܘܶܐܡܰܪ ܠܗܽܘܢ
ܡܳܢܳܐ ܪܳܢܶܝܢ
ܐܢ݈ܬ݁ܽܘܢ
ܕ݁ܠܰܚܡܳܐ
ܠܰܝܬ݁ ܠܟ݂ܽܘܢ
ܠܳܐ ܥܕ݂ܰܡܳܐ
ܠܗܳܫܳܐ
ܝܳܕ݂ܥܺܝܢ
ܐܢ݈ܬ݁ܽܘܢ ܘܠܳܐ
ܡܶܣܬ݁ܰܟ݁ܠܺܝܢ
ܐܢ݈ܬ݁ܽܘܢ
ܥܕ݂ܰܟ݁ܺܝܠ
ܠܶܒ݁ܳܐ ܩܰܫܝܳܐ
ܐܺܝܬ݂
ܠܟ݂ܽܘܢ܂</div>
<div type="v" n="18">ܘܥܰܝܢܶܐ
ܐܺܝܬ݂ ܠܟ݂ܽܘܢ
ܘܠܳܐ ܚܳܙܶܝܢ
ܐܢ݈ܬ݁ܽܘܢ
ܘܶܐܕ݂ܢܶܐ
ܐܺܝܬ݂ ܠܟ݂ܽܘܢ
ܘܠܳܐ ܫܳܡܥܺܝܢ
ܐܢ݈ܬ݁ܽܘܢ ܘܠܳܐ
ܥܳܗܕ݁ܺܝܢ
ܐܢ݈ܬ݁ܽܘܢ܂</div>
<div type="v" n="19">ܟ݁ܰܕ݂
ܗܳܠܶܝܢ ܚܰܡܫܳܐ
ܠܰܚܡܺܝܢ
ܩܨܺܝܬ݂
ܠܚܰܡܫܳܐ
ܐܰܠܦ݂ܺܝܢ
ܟ݁ܡܳܐ
ܩܽܘܦ݂ܺܝܢܺܝܢ
ܕ݁ܰܩܨܳܝܶܐ
ܟ݁ܰܕ݂ ܡܠܶܝܢ
ܫܩܰܠܬ݁ܽܘܢ
ܐܳܡܪܺܝܢ ܠܶܗ
ܬ݁ܪܶܥܣܰܪ܂</div>
<div type="v" n="20">ܐܳܡܰܪ
ܠܗܽܘܢ ܘܟ݂ܰܕ݂
ܫܰܒ݂ܥܳܐ
ܠܰܐܪܒ݁ܥܳܐ
ܐܰܠܦ݂ܺܝܢ
ܟ݁ܡܳܐ
ܐܶܣܦ݁ܪܺܝܕ݂ܺܝܢ
ܕ݁ܰܩܨܳܝܶܐ
ܟ݁ܰܕ݂ ܡܠܶܝܢ
ܫܩܰܠܬ݁ܽܘܢ
ܐܳܡܪܺܝܢ
ܫܰܒ݂ܥܳܐ܂</div>
<div type="v" n="21">ܐܳܡܰܪ
ܠܗܽܘܢ ܐܰܝܟ݁ܰܘ
ܠܳܐ ܥܕ݂ܰܡܳܐ
ܠܗܳܫܳܐ
ܡܶܣܬ݁ܰܟ݁ܠܺܝܢ
ܐܢ݈ܬ݁ܽܘܢ܂</div>
<div type="v" n="22">ܘܶܐܬ݂ܳܐ
ܠܒ݂ܶܝܬ݂‌ܨܰܝܳܕ݁ܳܐ
ܘܰܐܝܬ݁ܺܝܘ ܠܶܗ
ܣܰܡܝܳܐ
ܘܒ݂ܳܥܶܝܢ
ܗ݈ܘܰܘ ܡܶܢܶܗ
ܕ݁ܢܶܩܪܽܘܒ݂
ܠܶܗ܂</div>
<div type="v" n="23">ܘܶܐܚܰܕ݂
ܒ݁ܺܐܝܕ݂ܶܗ
ܕ݁ܣܰܡܝܳܐ
ܘܰܐܦ݁ܩܶܗ
ܠܒ݂ܰܪ ܡܶܢ
ܩܪܺܝܬ݂ܳܐ ܘܪܰܩ
ܒ݁ܥܰܝܢܰܘܗ݈ܝ
ܘܣܳܡ ܐܺܝܕ݂ܶܗ
ܘܫܰܐܠܶܗ
ܕ݁ܡܳܢܳܐ
ܚܳܙܶܐ܂</div>
<div type="v" n="24">ܚܳܪ
ܘܶܐܡܰܪ ܚܳܙܶܐ
ܐ݈ܢܳܐ ܒ݁ܢܰܝ
ܐ݈ܢܳܫܳܐ ܐܰܝܟ݂
ܐܺܝܠܳܢܶܐ
ܕ݁ܰܡܗܰܠܟ݂ܺܝܢ܂</div>
<div type="v" n="25">ܬ݁ܽܘܒ݂
ܣܳܡ ܐܺܝܕ݂ܶܗ
ܥܰܠ ܥܰܝܢܰܘܗ݈ܝ
ܘܰܬ݂ܩܶܢ
ܘܚܳܙܶܐ ܗ݈ܘܳܐ
ܟ݁ܽܠ ܡܶܕ݁ܶܡ
ܢܰܗܺܝܪܳܐܝܺܬ݂܂</div>
<div type="v" n="26">ܘܫܰܕ݁ܪܶܗ
ܠܒ݂ܰܝܬ݁ܶܗ
ܘܶܐܡܰܪ ܐܳܦ݂
ܠܳܐ
ܠܰܩܪܺܝܬ݂ܳܐ
ܬ݁ܶܥܽܘܠ ܘܠܳܐ
ܬ݁ܺܐܡܰܪ
ܠܐ݈ܢܳܫ
ܒ݁ܰܩܪܺܝܬ݂ܳܐ܂</div>
<div type="v" n="27">ܘܰܢܦ݂ܰܩ
ܝܶܫܽܘܥ
ܘܬ݂ܰܠܡܺܝܕ݂ܰܘܗ݈ܝ
ܠܩܽܘܪܝܳܐ
ܕ݁ܩܶܣܰܪܺܝܰܐ‌ܕ݂ܦ݂ܺܝܠܺܝܦ݁ܳܘܣ
ܘܰܡܫܰܐܶܠ
ܗ݈ܘܳܐ
ܠܬ݂ܰܠܡܺܝܕ݂ܰܘܗ݈ܝ
ܒ݁ܽܐܘܪܚܳܐ
ܘܳܐܡܰܪ ܠܗܽܘܢ
ܡܰܢܽܘ ܐܳܡܪܺܝܢ
ܥܠܰܝ ܐ݈ܢܳܫܳܐ
ܕ݁ܺܐܝܬ݂ܰܝ܂</div>
<div type="v" n="28">ܗܶܢܽܘܢ
ܕ݁ܶܝܢ ܐܶܡܰܪܘ
ܕ݁ܝܽܘܚܰܢܳܢ
ܡܰܥܡܕ݂ܳܢܳܐ
ܘܰܐ݈ܚܪܳܢܶܐ
ܕ݁ܺܐܠܺܝܳܐ
ܘܰܐ݈ܚܪܳܢܶܐ
ܚܰܕ݂ ܡܶܢ
ܢܒ݂ܺܝܶܐ܂</div>
<div type="v" n="29">ܐܳܡܰܪ
ܠܗܽܘܢ ܝܶܫܽܘܥ
ܐܰܢ݈ܬ݁ܽܘܢ
ܕ݁ܶܝܢ ܡܰܢܽܘ
ܐܳܡܪܺܝܢ
ܐܢ݈ܬ݁ܽܘܢ ܥܠܰܝ
ܕ݁ܺܐܝܬ݂ܰܝ
ܥܢܳܐ ܫܶܡܥܽܘܢ
ܘܶܐܡܰܪ ܠܶܗ
ܐܰܢ݈ܬ݁ ܗ݈ܽܘ
ܡܫܺܝܚܳܐ ܒ݁ܪܶܗ
ܕ݁ܰܐܠܳܗܳܐ
ܚܰܝܳܐ܂</div>
<div type="v" n="30">ܘܰܟ݂ܐܳܐ
ܒ݁ܗܽܘܢ
ܕ݁ܰܠܐ݈ܢܳܫ ܠܳܐ
ܢܺܐܡܪܽܘܢ
ܥܠܰܘܗ݈ܝ܂</div>
<div type="v" n="31">ܘܫܰܪܺܝ
ܗ݈ܘܳܐ
ܠܡܰܠܳܦ݂ܽܘ
ܐܶܢܽܘܢ
ܕ݁ܰܥܬ݂ܺܝܕ݂
ܗ݈ܽܘ ܒ݁ܪܶܗ
ܕ݁ܐ݈ܢܳܫܳܐ
ܕ݁ܢܶܚܰܫ
ܣܰܓ݁ܺܝ
ܘܰܕ݂ܢܶܣܬ݁ܠܶܐ
ܡܶܢ ܩܰܫܺܝܫܶܐ
ܘܡܶܢ ܪܰܒ݁ܰܝ
ܟ݁ܳܗܢܶܐ ܘܡܶܢ
ܣܳܦ݂ܪܶܐ
ܘܢܶܬ݂ܩܛܶܠ
ܘܠܰܬ݂ܠܳܬ݂ܳܐ
ܝܰܘܡܺܝܢ
ܢܩܽܘܡ܂</div>
<div type="v" n="32">ܘܥܺܝܢ
ܒ݁ܰܓ݂ܠܶܐ
ܡܶܠܬ݂ܳܐ
ܡܡܰܠܶܠ ܗ݈ܘܳܐ
ܘܕ݂ܰܒ݂ܪܶܗ
ܟ݁ܺܐܦ݂ܳܐ
ܘܫܰܪܺܝ
ܠܡܶܟ݂ܳܐܐ
ܒ݁ܶܗ܂</div>
<div type="v" n="33">ܗܽܘ ܕ݁ܶܝܢ
ܐܶܬ݂ܦ݁ܢܺܝ
ܘܚܳܪ
ܒ݁ܬ݂ܰܠܡܺܝܕ݂ܰܘܗ݈ܝ
ܘܰܟ݂ܐܳܐ
ܒ݁ܫܶܡܥܽܘܢ
ܘܶܐܡܰܪ ܙܶܠ
ܠܳܟ݂
ܠܒ݂ܶܣܬ݁ܰܪܝ
ܣܳܛܳܢܳܐ ܕ݁ܠܳܐ
ܪܳܢܶܐ ܐܰܢ݈ܬ݁
ܕ݁ܰܐܠܳܗܳܐ
ܐܶܠܳܐ
ܕ݁ܰܒ݂ܢܰܝ
ܐ݈ܢܳܫܳܐ܂</div>
<div type="v" n="34">ܘܰܩܪܳܐ
ܝܶܫܽܘܥ
ܠܟ݂ܶܢܫܶܐ ܥܰܡ
ܬ݁ܰܠܡܺܝܕ݂ܰܘܗ݈ܝ
ܘܶܐܡܰܪ ܠܗܽܘܢ
ܡܰܢ ܕ݁ܨܳܒ݂ܶܐ
ܕ݁ܢܺܐܬ݂ܶܐ
ܒ݁ܳܬ݂ܰܪܝ
ܢܶܟ݂ܦ݁ܽܘܪ
ܒ݁ܢܰܦ݂ܫܶܗ
ܘܢܶܫܩܽܘܠ
ܙܩܺܝܦ݂ܶܗ
ܘܢܺܐܬ݂ܶܐ
ܒ݁ܳܬ݂ܰܪܝ܂</div>
<div type="v" n="35">ܟ݁ܽܠ ܡܰܢ
ܕ݁ܨܳܒ݂ܶܐ
ܓ݁ܶܝܪ ܕ݁ܢܰܚܶܐ
ܢܰܦ݂ܫܶܗ
ܢܰܘܒ݁ܕ݂ܺܝܗ
ܘܟ݂ܽܠ
ܕ݁ܢܰܘܒ݁ܶܕ݂
ܢܰܦ݂ܫܶܗ
ܡܶܛܽܠܳܬ݂ܝ
ܘܡܶܛܽܠ
ܣܒ݂ܰܪܬ݂ܝ
ܢܰܚܶܝܗ܂</div>
<div type="v" n="36">ܡܳܢܳܐ
ܓ݁ܶܝܪ
ܢܶܬ݂ܥܰܕ݁ܰܪ
ܒ݁ܰܪܢܳܫܳܐ ܐܶܢ
ܥܳܠܡܳܐ ܟ݁ܽܠܶܗ
ܢܺܐܬ݂ܰܪ
ܘܢܰܦ݂ܫܶܗ
ܢܶܚܣܰܪ܂</div>
<div type="v" n="37">ܐܰܘ ܡܳܢܳܐ
ܢܶܬ݁ܶܠ
ܒ݁ܰܪܢܳܫܳܐ
ܬ݁ܰܚܠܽܘܦ݂ܳܐ
ܕ݁ܢܰܦ݂ܫܶܗ܂</div>
<div type="v" n="38">ܟ݁ܽܠ
ܓ݁ܶܝܪ
ܕ݁ܢܶܒ݂ܗܰܬ݂
ܒ݁ܺܝ
ܘܰܒ݂ܡܶܠܰܝ
ܒ݁ܫܰܪܒ݁ܬ݂ܳܐ
ܗܳܕ݂ܶܐ
ܚܰܛܳܝܬ݁ܳܐ
ܘܓ݂ܰܝܳܪܬ݂ܳܐ
ܘܳܐܦ݂ ܒ݁ܪܶܗ
ܕ݁ܐ݈ܢܳܫܳܐ
ܢܶܒ݂ܗܰܬ݂ ܒ݁ܶܗ
ܡܳܐ ܕ݁ܳܐܬ݂ܶܐ
ܒ݁ܫܽܘܒ݂ܚܳܐ
ܕ݁ܰܐܒ݂ܽܘܗ݈ܝ
ܥܰܡ
ܡܰܠܰܐܟ݂ܰܘܗ݈ܝ
ܩܰܕ݁ܺܝܫܶܐ܂</div>
</div>
<div type="ch" n="9">
<div type="title" n="title"> ܀ ܡܪܩܘܣ ܛܛ </div>
<div type="v" n="1">ܘܶܐܡܰܪ
ܗ݈ܘܳܐ ܠܗܽܘܢ
ܐܰܡܺܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܺܐܝܬ݂
ܐ݈ܢܳܫܳܐ
ܕ݁ܩܳܝܡܺܝܢ
ܬ݁ܢܳܢ ܕ݁ܠܳܐ
ܢܶܛܥܡܽܘܢ
ܡܰܘܬ݁ܳܐ
ܥܕ݂ܰܡܳܐ
ܕ݁ܢܶܚܙܽܘܢ
ܡܰܠܟ݁ܽܘܬ݂ܶܗ
ܕ݁ܰܐܠܳܗܳܐ
ܕ݁ܶܐܬ݂ܳܬ݂
ܒ݁ܚܰܝܠܳܐ܂</div>
<div type="v" n="2">ܘܒ݂ܳܬ݂ܰܪ
ܫܬ݁ܳܐ ܝܰܘܡܺܝܢ
ܕ݁ܒ݂ܰܪ ܝܶܫܽܘܥ
ܠܟ݂ܺܐܦ݂ܳܐ
ܘܰܠܝܰܥܩܽܘܒ݂
ܘܰܠܝܽܘܚܰܢܳܢ
ܘܰܐܣܶܩ ܐܶܢܽܘܢ
ܠܛܽܘܪܳܐ ܪܳܡܳܐ
ܒ݁ܰܠܚܽܘܕ݂ܰܝܗܽܘܢ
ܘܶܐܬ݂ܚܰܠܰܦ݂
ܠܥܺܢܰܝܗܽܘܢ܂</div>
<div type="v" n="3">ܘܡܰܙܗܰܪ
ܗ݈ܘܳܐ
ܠܒ݂ܽܘܫܶܗ
ܘܡܰܚܘܰܪ ܛܳܒ݂
ܐܰܝܟ݂
ܬ݁ܰܠܓ݁ܳܐ
ܐܰܝܟ݁ܰܢܳܐ
ܕ݁ܰܒ݂ܢܰܝ
ܐ݈ܢܳܫܳܐ
ܠܡܰܚܘܳܪܽܘ
ܒ݁ܰܐܪܥܳܐ ܠܳܐ
ܡܶܫܟ݁ܚܺܝܢ܂</div>
<div type="v" n="4">ܘܶܐܬ݂ܚܙܺܝܘ
ܠܗܽܘܢ ܐܺܠܺܝܳܐ
ܘܡܽܘܫܶܐ ܟ݁ܰܕ݂
ܡܡܰܠܠܺܝܢ ܥܰܡ
ܝܶܫܽܘܥ܂</div>
<div type="v" n="5">ܘܶܐܡܰܪ ܠܶܗ
ܟ݁ܺܐܦ݂ܳܐ
ܪܰܒ݁ܺܝ
ܫܰܦ݁ܺܝܪ ܗ݈ܽܘ
ܠܰܢ ܕ݁ܗܳܪܟ݁ܳܐ
ܢܶܗܘܶܐ
ܘܢܶܥܒ݁ܶܕ݂
ܬ݁ܠܳܬ݂
ܡܰܛܠܺܝܢ ܠܳܟ݂
ܚܕ݂ܳܐ
ܘܰܠܡܽܘܫܶܐ
ܚܕ݂ܳܐ
ܘܠܺܐܠܺܝܳܐ
ܚܕ݂ܳܐ܂</div>
<div type="v" n="6">ܠܳܐ ܕ݁ܶܝܢ
ܝܳܕ݂ܰܥ ܗ݈ܘܳܐ
ܡܳܢܳܐ ܐܳܡܰܪ
ܐܺܝܬ݂ܰܝܗܽܘܢ
ܗ݈ܘܰܘ ܓ݁ܶܝܪ
ܒ݁ܕ݂ܶܚܠܬ݂ܳܐ܂</div>
<div type="v" n="7">ܘܰܗܘܳܬ݂
ܥܢܳܢܳܐ
ܘܡܰܛܠܳܐ
ܗ݈ܘܳܬ݂
ܥܠܰܝܗܽܘܢ
ܘܩܳܠܳܐ ܡܶܢ
ܥܢܳܢܳܐ
ܕ݁ܳܐܡܰܪ ܗܳܢܰܘ
ܒ݁ܶܪܝ
ܚܰܒ݁ܺܝܒ݂ܳܐ
ܠܶܗ ܫܡܰܥܘ܂</div>
<div type="v" n="8">ܘܡܶܢ
ܫܶܠܝܳܐ ܟ݁ܰܕ݂
ܚܳܪܘ
ܬ݁ܰܠܡܺܝܕ݂ܶܐ
ܠܐ݈ܢܳܫ ܠܳܐ
ܚܙܰܘ ܐܶܠܳܐ
ܠܝܶܫܽܘܥ
ܒ݁ܰܠܚܽܘܕ݂ܰܘܗ݈ܝ
ܥܰܡܗܽܘܢ܂</div>
<div type="v" n="9">ܘܟ݂ܰܕ݂
ܢܳܚܬ݁ܺܝܢ ܡܶܢ
ܛܽܘܪܳܐ
ܡܦ݂ܰܩܶܕ݂
ܗ݈ܘܳܐ ܠܗܽܘܢ
ܕ݁ܰܠܐ݈ܢܳܫ ܠܳܐ
ܢܺܐܡܪܽܘܢ
ܡܶܕ݁ܶܡ
ܕ݁ܰܚܙܰܘ ܐܶܠܳܐ
ܐܶܢ ܡܳܐ ܕ݁ܩܳܡ
ܒ݁ܪܶܗ
ܕ݁ܐ݈ܢܳܫܳܐ ܡܶܢ
ܡܺܝܬ݂ܶܐ܂</div>
<div type="v" n="10">ܘܰܐܚܕ݁ܽܘܗ
ܠܡܶܠܬ݂ܳܐ
ܒ݁ܢܰܦ݂ܫܗܽܘܢ
ܘܒ݂ܳܥܶܝܢ
ܗ݈ܘܰܘ ܕ݁ܡܳܢܳܐ
ܗ݈ܝ ܗܳܕ݂ܶܐ
ܡܶܠܬ݂ܳܐ ܕ݁ܡܳܐ
ܕ݁ܩܳܡ ܡܶܢ
ܒ݁ܶܝܬ݂
ܡܺܝܬ݂ܶܐ܂</div>
<div type="v" n="11">ܘܰܡܫܰܐܠܺܝܢ
ܗ݈ܘܰܘ ܠܶܗ
ܘܳܐܡܪܺܝܢ
ܡܳܢܳܐ ܗܳܟ݂ܺܝܠ
ܐܳܡܪܺܝܢ
ܣܳܦ݂ܪܶܐ
ܕ݁ܺܐܠܺܝܳܐ
ܘܳܠܶܐ
ܕ݁ܢܺܐܬ݂ܶܐ
ܠܽܘܩܕ݂ܰܡ܂</div>
<div type="v" n="12">ܐܳܡܰܪ
ܠܗܽܘܢ ܐܺܠܺܝܳܐ
ܐܳܬ݂ܶܐ
ܠܽܘܩܕ݂ܰܡ
ܕ݁ܟ݂ܽܠܡܶܕ݁ܶܡ
ܢܰܬ݂ܩܶܢ
ܘܰܐܝܟ݁ܰܢܳܐ
ܟ݁ܬ݂ܺܝܒ݂ ܥܰܠ
ܒ݁ܪܶܗ
ܕ݁ܐ݈ܢܳܫܳܐ
ܕ݁ܣܰܓ݁ܺܝ
ܢܶܚܰܫ
ܘܢܶܣܬ݁ܠܶܐ܂</div>
<div type="v" n="13">ܐܶܠܳܐ
ܐܳܡܰܪ ܐ݈ܢܳܐ
ܠܟ݂ܽܘܢ ܕ݁ܳܐܦ݂
ܐܺܠܺܝܳܐ
ܐܶܬ݂ܳܐ
ܘܰܥܒ݂ܰܕ݂ܘ
ܒ݁ܶܗ ܟ݁ܽܠ ܡܳܐ
ܕ݁ܰܨܒ݂ܰܘ
ܐܰܝܟ݁ܰܢܳܐ
ܕ݁ܰܟ݂ܬ݂ܺܝܒ݂
ܥܠܰܘܗ݈ܝ܂</div>
<div type="v" n="14">ܘܟ݂ܰܕ݂
ܐܶܬ݂ܳܐ ܠܘܳܬ݂
ܬ݁ܰܠܡܺܝܕ݂ܶܐ
ܚܙܳܐ
ܠܘܳܬ݂ܗܽܘܢ
ܟ݁ܶܢܫܳܐ
ܣܰܓ݁ܺܝܳܐܐ
ܘܣܳܦ݂ܪܶܐ
ܟ݁ܰܕ݂
ܕ݁ܳܪܫܺܝܢ
ܥܰܡܗܽܘܢ܂</div>
<div type="v" n="15">ܘܒ݂ܰܪ
ܫܳܥܬ݂ܶܗ
ܟ݁ܽܠܶܗ
ܟ݁ܶܢܫܳܐ
ܚܙܰܐܘܽܗ݈ܝ
ܘܰܬ݂ܘܰܗܘ
ܘܰܪܗܶܛܘ ܫܶܐܠܘ
ܒ݁ܰܫܠܳܡܶܗ܂</div>
<div type="v" n="16">ܘܰܡܫܰܐܶܠ
ܗ݈ܘܳܐ
ܠܣܳܦ݂ܪܶܐ
ܡܳܢܳܐ
ܕ݁ܳܪܫܺܝܢ
ܐܢ݈ܬ݁ܽܘܢ
ܥܰܡܗܽܘܢ܂</div>
<div type="v" n="17">ܘܰܥܢܳܐ
ܚܰܕ݂ ܡܶܢ
ܟ݁ܶܢܫܳܐ
ܘܶܐܡܰܪ
ܡܰܠܦ݂ܳܢܳܐ
ܐܰܝܬ݁ܺܝܬ݂
ܒ݁ܶܪܝ
ܠܘܳܬ݂ܳܟ݂
ܕ݁ܺܐܝܬ݂ ܠܶܗ
ܪܽܘܚܳܐ ܕ݁ܠܳܐ
ܡܡܰܠܠܳܐ܂</div>
<div type="v" n="18">ܘܰܐܝܟ݁ܳܐ
ܕ݁ܡܰܕ݂ܪܟ݂ܳܐ
ܠܶܗ ܚܳܒ݂ܛܳܐ
ܠܶܗ ܘܡܰܪܥܶܬ݂
ܘܰܡܚܰܪܶܩ
ܫܶܢܰܘܗ݈ܝ
ܘܝܳܒ݂ܶܫ
ܘܶܐܡܪܶܬ݂
ܠܬ݂ܰܠܡܺܝܕ݂ܰܝܟ݁
ܕ݁ܢܰܦ݁ܩܽܘܢܳܝܗ݈ܝ
ܘܠܳܐ
ܐܶܫܟ݁ܰܚܘ܂</div>
<div type="v" n="19">ܥܢܳܐ
ܝܶܫܽܘܥ ܘܶܐܡܰܪ
ܠܶܗ ܐܽܘܢ
ܫܰܪܒ݁ܬ݂ܳܐ
ܕ݁ܠܳܐ
ܡܗܰܝܡܢܳܐ
ܥܕ݂ܰܡܳܐ
ܠܶܐܡܰܬ݂ܝ
ܐܶܗܘܶܐ
ܠܘܳܬ݂ܟ݂ܽܘܢ
ܘܰܥܕ݂ܰܡܳܐ
ܠܶܐܡܰܬ݂ܝ
ܐܶܣܰܝܒ݁ܰܪܟ݂ܽܘܢ
ܐܰܝܬ݁ܰܐܘܽܗ݈ܝ
ܠܘܳܬ݂ܝ܂</div>
<div type="v" n="20">ܘܰܐܝܬ݁ܝܽܘܗ݈ܝ
ܠܘܳܬ݂ܶܗ
ܘܟ݂ܰܕ݂
ܚܙܳܬ݂ܶܗ
ܪܽܘܚܳܐ ܒ݁ܰܪ
ܫܳܥܬ݂ܶܗ
ܚܒ݂ܰܛܬ݂ܶܗ
ܘܰܢܦ݂ܰܠ ܥܰܠ
ܐܰܪܥܳܐ
ܘܡܶܬ݂ܒ݁ܰܥܰܩ
ܗ݈ܘܳܐ
ܘܡܰܪܥܶܬ݂܂</div>
<div type="v" n="21">ܘܫܰܐܶܠ
ܝܶܫܽܘܥ
ܠܰܐܒ݂ܽܘܗ݈ܝ
ܕ݁ܰܟ݂ܡܳܐ ܠܶܗ
ܙܰܒ݂ܢܳܐ ܗܳܐ
ܡܶܢ
ܕ݁ܗܳܟ݂ܰܢܳܐ
ܗܽܘ ܐܳܡܰܪ ܠܶܗ
ܗܳܐ ܡܶܢ
ܛܰܠܝܽܘܬ݂ܶܗ܂</div>
<div type="v" n="22">ܘܙܰܒ݂ܢܺܝܢ
ܣܰܓ݁ܺܝܳܐܢ
ܐܰܪܡܝܰܬ݂ܶܗ
ܒ݁ܢܽܘܪܳܐ
ܘܰܒ݂ܡܰܝܳܐ
ܕ݁ܬ݂ܰܘܒ݁ܕ݂ܺܝܘܗ݈ܝ
ܐܶܠܳܐ ܡܶܕ݁ܶܡ
ܕ݁ܡܶܫܟ݁ܰܚ
ܐܰܢ݈ܬ݁
ܥܰܕ݁ܰܪܰܝܢܝ
ܘܶܐܬ݂ܪܰܚܰܡ
ܥܠܰܝ܂</div>
<div type="v" n="23">ܐܳܡܰܪ ܠܶܗ
ܝܶܫܽܘܥ ܐܶܢ
ܡܶܫܟ݁ܰܚ
ܐܰܢ݈ܬ݁
ܕ݁ܰܬ݂ܗܰܝܡܶܢ
ܟ݁ܽܠ ܡܶܕ݁ܶܡ
ܡܶܫܟ݁ܰܚ
ܕ݁ܢܶܗܘܶܐ ܠܡܰܢ
ܕ݁ܰܡܗܰܝܡܶܢ܂</div>
<div type="v" n="24">ܘܒ݂ܰܪ
ܫܳܥܬ݂ܶܗ ܩܥܳܐ
ܐܰܒ݂ܽܘܗ݈ܝ
ܕ݁ܛܰܠܝܳܐ
ܟ݁ܰܕ݂ ܒ݁ܳܟ݂ܶܐ
ܘܳܐܡܰܪ
ܡܗܰܝܡܶܢ ܐ݈ܢܳܐ
ܡܳܪܝ ܥܰܕ݁ܰܪ
ܠܚܰܣܺܝܪܽܘܬ݂
ܗܰܝܡܳܢܽܘܬ݂ܝ܂</div>
<div type="v" n="25">ܟ݁ܰܕ݂
ܚܙܳܐ ܕ݁ܶܝܢ
ܝܶܫܽܘܥ
ܕ݁ܪܳܗܶܛ ܥܰܡܳܐ
ܘܡܶܬ݂ܟ݁ܰܢܰܫ
ܠܘܳܬ݂ܶܗ ܟ݁ܐܳܐ
ܒ݁ܗܳܝ ܪܽܘܚܳܐ
ܛܰܢܦ݂ܬ݂ܳܐ
ܘܶܐܡܰܪ ܠܳܗ
ܪܽܘܚܳܐ
ܚܰܪܶܫܬ݂ܳܐ
ܕ݁ܠܳܐ ܡܡܰܠܠܳܐ
ܐܶܢܳܐ ܦ݁ܳܩܶܕ݂
ܐ݈ܢܳܐ ܠܶܟ݂ܝ
ܦ݁ܽܘܩܝ ܡܶܢܶܗ
ܘܬ݂ܽܘܒ݂ ܠܳܐ
ܬ݁ܶܥܠܺܝܢ
ܠܶܗ܂</div>
<div type="v" n="26">ܘܰܩܥܳܐ
ܫܺܐܕ݂ܳܐ ܗܰܘ
ܣܰܓ݁ܺܝ
ܘܫܰܚܩܶܗ
ܘܰܢܦ݂ܰܩ
ܘܰܗܘܳܐ ܐܰܝܟ݂
ܡܺܝܬ݂ܳܐ ܐܰܝܟ݂
ܕ݁ܣܰܓ݁ܺܝܶܐܐ
ܢܺܐܡܪܽܘܢ
ܕ݁ܡܺܝܬ݂ ܠܶܗ܂</div>
<div type="v" n="27">ܗܽܘ ܕ݁ܶܝܢ
ܝܶܫܽܘܥ
ܐܰܚܕ݁ܶܗ
ܒ݁ܺܐܝܕ݂ܶܗ
ܘܰܐܩܺܝܡܶܗ܂</div>
<div type="v" n="28">ܟ݁ܰܕ݂ ܥܰܠ
ܕ݁ܶܝܢ
ܠܒ݂ܰܝܬ݁ܳܐ
ܝܶܫܽܘܥ
ܫܰܐܠܽܘܗ݈ܝ
ܬ݁ܰܠܡܺܝܕ݂ܰܘܗ݈ܝ
ܒ݁ܰܠܚܽܘܕ݂ܰܝܗܽܘܢ
ܠܡܳܢܳܐ ܚܢܰܢ
ܠܳܐ ܐܶܫܟ݁ܰܚܢ
ܠܡܰܦ݁ܳܩܽܘܬ݂ܶܗ܂</div>
<div type="v" n="29">ܐܳܡܰܪ
ܠܗܽܘܢ ܗܳܢܳܐ
ܓ݁ܶܢܣܳܐ
ܒ݁ܡܶܕ݁ܶܡ ܠܳܐ
ܡܶܫܟ݁ܰܚ
ܠܡܶܦ݁ܰܩ ܐܶܠܳܐ
ܒ݁ܨܰܘܡܳܐ
ܘܒ݂ܰܨܠܽܘܬ݂ܳܐ܂</div>
<div type="v" n="30">ܘܟ݂ܰܕ݂
ܢܦ݂ܰܩ ܡܶܢ
ܬ݁ܰܡܳܢ
ܥܳܒ݂ܪܺܝܢ
ܗ݈ܘܰܘ
ܒ݁ܰܓ݂ܠܺܝܠܳܐ
ܘܠܳܐ ܨܳܒ݂ܶܐ
ܗ݈ܘܳܐ ܕ݁ܐ݈ܢܳܫ
ܢܶܕ݁ܰܥ ܒ݁ܶܗ܂</div>
<div type="v" n="31">ܡܰܠܶܦ݂
ܗ݈ܘܳܐ ܓ݁ܶܝܪ
ܠܬ݂ܰܠܡܺܝܕ݂ܰܘܗ݈ܝ
ܘܳܐܡܰܪ ܠܗܽܘܢ
ܕ݁ܰܒ݂ܪܶܗ
ܕ݁ܐ݈ܢܳܫܳܐ
ܡܶܫܬ݁ܠܶܡ
ܒ݁ܺܐܝܕ݂ܰܝ
ܐ݈ܢܳܫܳܐ
ܘܢܶܩܛܠܽܘܢܳܝܗ݈ܝ
ܘܡܳܐ
ܕ݁ܶܐܬ݂ܩܛܶܠ
ܒ݁ܝܰܘܡܳܐ
ܕ݁ܰܬ݂ܠܳܬ݂ܳܐ
ܢܩܽܘܡ܂</div>
<div type="v" n="32">ܗܶܢܽܘܢ
ܕ݁ܶܝܢ ܠܳܐ
ܝܳܕ݂ܥܺܝܢ
ܗ݈ܘܰܘ ܠܳܗ
ܠܡܶܠܬ݂ܳܐ
ܘܕ݂ܳܚܠܺܝܢ
ܗ݈ܘܰܘ
ܕ݁ܰܢܫܰܐܠܽܘܢܳܝܗ݈ܝ܂</div>
<div type="v" n="33">ܘܶܐܬ݂ܰܘ
ܠܰܟ݂ܦ݂ܰܪܢܰܚܽܘܡ
ܘܟ݂ܰܕ݂ ܥܰܠܘ
ܠܒ݂ܰܝܬ݁ܳܐ
ܡܫܰܐܶܠ ܗ݈ܘܳܐ
ܠܗܽܘܢ ܕ݁ܡܳܢܳܐ
ܡܶܬ݂ܚܰܫܒ݂ܺܝܢ
ܗܘܰܝܬ݁ܽܘܢ
ܒ݁ܽܐܘܪܚܳܐ
ܒ݁ܰܝܢܳܬ݂ܟ݂ܽܘܢ܂</div>
<div type="v" n="34">ܗܶܢܽܘܢ
ܕ݁ܶܝܢ
ܫܰܬ݁ܺܝܩܺܝܢ
ܗ݈ܘܰܘ
ܐܶܬ݂ܚܪܺܝܘ
ܗ݈ܘܰܘ ܓ݁ܶܝܪ
ܒ݁ܽܐܘܪܚܳܐ
ܚܰܕ݂ ܥܰܡ ܚܰܕ݂
ܕ݁ܡܰܢܽܘ ܪܰܒ݂
ܒ݁ܗܽܘܢ܂</div>
<div type="v" n="35">ܘܺܝܬ݂ܶܒ݂
ܝܶܫܽܘܥ ܘܰܩܪܳܐ
ܠܰܬ݂ܪܶܥܣܰܪ
ܘܶܐܡܰܪ ܠܗܽܘܢ
ܡܰܢ ܕ݁ܨܳܒ݂ܶܐ
ܕ݁ܢܶܗܘܶܐ
ܩܰܕ݂ܡܳܝܳܐ
ܢܶܗܘܶܐ
ܐ݈ܚܪܳܝܳܐ
ܕ݁ܟ݂ܽܠ ܐ݈ܢܳܫ
ܘܰܡܫܰܡܫܳܢܳܐ
ܕ݁ܟ݂ܽܠ
ܐ݈ܢܳܫ܂</div>
<div type="v" n="36">ܘܰܢܣܰܒ݂
ܛܰܠܝܳܐ ܚܰܕ݂
ܘܰܐܩܺܝܡܶܗ
ܒ݁ܰܡܨܰܥܬ݂ܳܐ
ܘܫܰܩܠܶܗ ܥܰܠ
ܕ݁ܪܳܥܰܘܗ݈ܝ
ܘܶܐܡܰܪ
ܠܗܽܘܢ܂</div>
<div type="v" n="37">ܟ݁ܽܠ ܡܰܢ
ܕ݁ܰܢܩܰܒ݁ܶܠ
ܐܰܝܟ݂ ܗܳܢܳܐ
ܛܰܠܝܳܐ ܒ݁ܫܶܡܝ
ܠܺܝ ܗܽܘ
ܡܩܰܒ݁ܶܠ ܘܡܰܢ
ܕ݁ܠܺܝ ܡܩܰܒ݁ܶܠ
ܠܳܐ ܗ݈ܘܳܐ ܠܺܝ
ܡܩܰܒ݁ܶܠ ܐܶܠܳܐ
ܠܡܰܢ
ܕ݁ܫܰܕ݁ܪܰܢܝ܂</div>
<div type="v" n="38">ܐܳܡܰܪ ܠܶܗ
ܝܽܘܚܰܢܳܢ
ܪܰܒ݁ܺܝ ܚܙܰܝܢ
ܐ݈ܢܳܫ
ܕ݁ܡܰܦ݁ܶܩ
ܫܺܐܕ݂ܶܐ
ܒ݁ܰܫܡܳܟ݂
ܘܰܟ݂ܠܰܝܢܳܝܗ݈ܝ
ܥܰܠ ܕ݁ܠܳܐ
ܢܩܶܦ݂ ܠܰܢ܂</div>
<div type="v" n="39">ܐܳܡܰܪ
ܠܗܽܘܢ ܝܶܫܽܘܥ
ܠܳܐ
ܬ݁ܶܟ݂ܠܽܘܢܳܝܗ݈ܝ
ܠܰܝܬ݁ ܓ݁ܶܝܪ
ܐ݈ܢܳܫ
ܕ݁ܥܳܒ݂ܶܕ݂
ܚܰܝܠܶܐ ܒ݁ܫܶܡܝ
ܘܡܶܫܟ݁ܰܚ
ܥܓ݂ܰܠ ܐܳܡܰܪ
ܥܠܰܝ
ܕ݁ܒ݂ܺܝܫ܂</div>
<div type="v" n="40">ܡܰܢ ܕ݁ܠܳܐ
ܗ݈ܘܳܐ ܗܳܟ݂ܺܝܠ
ܠܽܘܩܒ݂ܰܠܟ݂ܽܘܢ
ܚܠܳܦ݂ܰܝܟ݁ܽܘܢ
ܗ݈ܽܘ܂</div>
<div type="v" n="41">ܟ݁ܽܠ
ܕ݁ܶܝܢ
ܕ݁ܢܰܫܩܶܝܟ݂ܽܘܢ
ܟ݁ܳܣܳܐ
ܕ݁ܡܰܝܳܐ
ܒ݁ܰܠܚܽܘܕ݂
ܒ݁ܰܫܡܳܐ
ܕ݁ܕ݂ܰܡܫܺܝܚܳܐ
ܐܰܢ݈ܬ݁ܽܘܢ
ܐܰܡܺܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܠܳܐ
ܢܰܘܒ݁ܶܕ݂
ܐܰܓ݂ܪܶܗ܂</div>
<div type="v" n="42">ܘܟ݂ܽܠ ܡܰܢ
ܕ݁ܢܰܟ݂ܫܶܠ
ܠܚܰܕ݂ ܡܶܢ
ܗܳܠܶܝܢ
ܙܥܽܘܪܶܐ
ܕ݁ܰܡܗܰܝܡܢܺܝܢ
ܒ݁ܺܝ ܦ݁ܰܩܳܚ
ܗ݈ܘܳܐ ܠܶܗ
ܐܶܠܽܘ ܪܰܡܝܳܐ
ܗ݈ܘܳܬ݂ ܪܰܚܝܳܐ
ܕ݁ܰܚܡܳܪܳܐ
ܒ݁ܨܰܘܪܶܗ
ܘܰܫܕ݂ܶܐ
ܒ݁ܝܰܡܳܐ܂</div>
<div type="v" n="43">ܐܶܢ ܕ݁ܶܝܢ
ܡܰܟ݂ܫܠܳܐ ܠܳܟ݂
ܐܺܝܕ݂ܳܟ݂
ܦ݁ܣܽܘܩܶܝܗ
ܦ݁ܰܩܳܚ ܗ݈ܽܘ
ܠܳܟ݂
ܦ݁ܫܺܝܓ݂ܳܐ
ܕ݁ܬ݂ܶܥܽܘܠ
ܠܚܰܝܶܐ ܐܰܘ
ܟ݁ܰܕ݂ ܐܺܝܬ݂
ܠܳܟ݂
ܬ݁ܰܪܬ݁ܶܝܢ
ܐܺܝܕ݂ܺܝܢ
ܬ݁ܺܐܙܰܠ
ܠܓ݂ܺܗܰܢܳܐ܂</div>
<div type="v" n="44">ܐܰܝܟ݁ܳܐ
ܕ݁ܬ݂ܰܘܠܰܥܗܽܘܢ
ܠܳܐ ܡܳܝܬ݁ܳܐ
ܘܢܽܘܪܗܽܘܢ ܠܳܐ
ܕ݁ܳܥܟ݁ܳܐ܂</div>
<div type="v" n="45">ܘܶܐܢ
ܪܶܓ݂ܠܳܟ݂
ܡܰܟ݂ܫܠܳܐ ܠܳܟ݂
ܦ݁ܣܽܘܩܶܝܗ
ܦ݁ܰܩܳܚ ܗ݈ܽܘ
ܠܳܟ݂
ܕ݁ܬ݂ܶܥܽܘܠ
ܠܚܰܝܶܐ
ܚܓ݂ܺܝܣܳܐ ܐܰܘ
ܟ݁ܰܕ݂ ܐܺܝܬ݂
ܠܳܟ݂
ܬ݁ܰܪܬ݁ܶܝܢ
ܪܶܓ݂ܠܺܝܢ
ܬ݁ܶܦ݁ܶܠ
ܒ݁ܓ݂ܺܗܰܢܳܐ܂</div>
<div type="v" n="46">ܐܰܝܟ݁ܳܐ
ܕ݁ܬ݂ܰܘܠܰܥܗܽܘܢ
ܠܳܐ ܡܳܝܬ݁ܳܐ
ܘܢܽܘܪܗܽܘܢ ܠܳܐ
ܕ݁ܳܥܟ݁ܳܐ܂</div>
<div type="v" n="47">ܘܶܐܢ
ܥܰܝܢܳܟ݂
ܡܰܟ݂ܫܠܳܐ ܠܳܟ݂
ܚܨܺܝܗ ܦ݁ܰܩܳܚ
ܗ݈ܽܘ ܠܳܟ݂
ܕ݁ܒ݂ܰܚܕ݂ܳܐ
ܥܰܝܢܳܟ݂
ܬ݁ܶܥܽܘܠ
ܠܡܰܠܟ݁ܽܘܬ݂ܶܗ
ܕ݁ܰܐܠܳܗܳܐ ܐܰܘ
ܟ݁ܰܕ݂ ܐܺܝܬ݂
ܠܳܟ݂
ܬ݁ܰܪܬ݁ܶܝܢ
ܥܰܝܢܺܝܢ
ܬ݁ܶܦ݁ܶܠ
ܒ݁ܓ݂ܺܗܰܢܳܐ
ܕ݁ܢܽܘܪܳܐ܂</div>
<div type="v" n="48">ܐܰܝܟ݁ܳܐ
ܕ݁ܬ݂ܰܘܠܰܥܗܽܘܢ
ܠܳܐ ܡܳܝܬ݁ܳܐ
ܘܢܽܘܪܗܽܘܢ ܠܳܐ
ܕ݁ܳܥܟ݁ܳܐ܂</div>
<div type="v" n="49">ܟ݁ܽܠ
ܓ݁ܶܝܪ
ܒ݁ܢܽܘܪܳܐ
ܢܶܬ݂ܡܠܰܚ
ܘܟ݂ܽܠ
ܕ݁ܶܒ݂ܚܬ݂ܳܐ
ܒ݁ܡܶܠܚܳܐ
ܬ݁ܶܬ݂ܡܠܰܚ܂</div>
<div type="v" n="50">ܫܰܦ݁ܺܝܪܳܐ
ܗ݈ܝ ܡܶܠܚܳܐ
ܐܶܢ ܕ݁ܶܝܢ
ܡܶܠܚܳܐ
ܬ݁ܶܦ݂ܟ݁ܰܗ
ܒ݁ܡܳܢܳܐ
ܬ݁ܶܬ݂ܡܠܰܚ
ܬ݁ܶܗܘܶܐ
ܒ݁ܟ݂ܽܘܢ
ܡܶܠܚܳܐ
ܘܰܒ݂ܫܰܝܢܳܐ
ܗܘܰܘ ܚܰܕ݂ ܥܰܡ
ܚܰܕ݂܂</div>
</div>
<div type="ch" n="10">
<div type="title" n="title"> ܀ ܡܪܩܘܣ ܝܝ </div>
<div type="v" n="1">ܘܩܳܡ ܡܶܢ
ܬ݁ܰܡܳܢ
ܘܶܐܬ݂ܳܐ
ܠܰܬ݂ܚܽܘܡܳܐ
ܕ݁ܺܝܗܽܘܕ݂
ܠܥܶܒ݂ܪܳܐ
ܕ݁ܝܽܘܪܕ݁ܢܳܢ
ܘܶܐܙܰܠܘ
ܠܬ݂ܰܡܳܢ
ܠܘܳܬ݂ܶܗ
ܟ݁ܶܢܫܶܐ
ܣܰܓ݁ܺܝܶܐܐ
ܘܡܰܠܶܦ݂ ܗ݈ܘܳܐ
ܠܗܽܘܢ ܬ݁ܽܘܒ݂
ܐܰܝܟ݂
ܕ݁ܰܡܥܳܕ݂
ܗ݈ܘܳܐ܂</div>
<div type="v" n="2">ܘܰܩܪܶܒ݂ܘ
ܦ݁ܪܺܝܫܶܐ
ܡܢܰܣܶܝܢ ܠܶܗ
ܘܰܡܫܰܐܠܺܝܢ
ܕ݁ܶܐܢ ܫܰܠܺܝܛ
ܠܓ݂ܰܒ݂ܪܳܐ
ܕ݁ܢܶܫܒ݁ܽܘܩ
ܐܰܢ݈ܬ݁ܬ݂ܶܗ܂</div>
<div type="v" n="3">ܐܳܡܰܪ
ܠܗܽܘܢ ܡܳܢܳܐ
ܦ݁ܰܩܶܕ݂ܟ݂ܽܘܢ
ܡܽܘܫܶܐ܂</div>
<div type="v" n="4">ܗܶܢܽܘܢ
ܕ݁ܶܝܢ ܐܳܡܪܺܝܢ
ܡܽܘܫܶܐ ܐܰܦ݁ܶܣ
ܠܰܢ
ܕ݁ܢܶܟ݂ܬ݁ܽܘܒ݂
ܟ݁ܬ݂ܳܒ݂ܳܐ
ܕ݁ܫܽܘܒ݂ܩܳܢܳܐ
ܘܢܶܫܪܶܐ܂</div>
<div type="v" n="5">ܥܢܳܐ
ܝܶܫܽܘܥ ܘܶܐܡܰܪ
ܠܗܽܘܢ
ܠܽܘܩܒ݂ܰܠ
ܩܰܫܝܽܘܬ݂
ܠܶܒ݁ܟ݂ܽܘܢ
ܟ݁ܬ݂ܰܒ݂
ܠܟ݂ܽܘܢ
ܦ݁ܽܘܩܕ݁ܳܢܳܐ
ܗܳܢܳܐ܂</div>
<div type="v" n="6">ܡܶܢ
ܒ݁ܪܺܫܺܝܬ݂
ܕ݁ܶܝܢ
ܕ݁ܶܟ݂ܪܳܐ
ܘܢܶܩܒ݁ܬ݂ܳܐ
ܥܒ݂ܰܕ݂ ܐܶܢܽܘܢ
ܐܰܠܳܗܳܐ܂</div>
<div type="v" n="7">ܡܶܛܽܠ
ܗܳܢܳܐ
ܢܶܫܒ݁ܽܘܩ
ܓ݁ܰܒ݂ܪܳܐ
ܠܰܐܒ݂ܽܘܗ݈ܝ
ܘܠܶܐܡܶܗ
ܘܢܶܩܰܦ݂
ܠܰܐܢ݈ܬ݁ܬ݂ܶܗ܂</div>
<div type="v" n="8">ܘܢܶܗܘܽܘܢ
ܬ݁ܪܰܝܗܽܘܢ
ܚܰܕ݂ ܒ݁ܣܰܪ
ܡܶܟ݁ܺܝܠ ܠܳܐ
ܗ݈ܘܰܘ ܬ݁ܪܶܝܢ
ܐܶܠܳܐ ܚܰܕ݂
ܒ݁ܣܰܪ܂</div>
<div type="v" n="9">ܡܶܕ݁ܶܡ
ܕ݁ܰܐܠܳܗܳܐ
ܗܳܟ݂ܺܝܠ
ܙܰܘܶܓ݂
ܒ݁ܰܪܢܳܫܳܐ ܠܳܐ
ܢܦ݂ܰܪܶܫ܂</div>
<div type="v" n="10">ܘܫܰܐܠܽܘܗ݈ܝ
ܬ݁ܽܘܒ݂
ܬ݁ܰܠܡܺܝܕ݂ܰܘܗ݈ܝ
ܒ݁ܒ݂ܰܝܬ݁ܳܐ
ܥܰܠ ܗܳܕ݂ܶܐ܂</div>
<div type="v" n="11">ܘܶܐܡܰܪ
ܠܗܽܘܢ ܟ݁ܽܠ
ܡܰܢ ܕ݁ܢܶܫܪܶܐ
ܐܰܢ݈ܬ݁ܬ݂ܶܗ
ܘܢܶܣܰܒ݂
ܐ݈ܚܪܺܬ݂ܳܐ
ܓ݁ܳܐܰܪ܂</div>
<div type="v" n="12">ܘܶܐܢ
ܐܰܢ݈ܬ݁ܬ݂ܳܐ
ܬ݁ܶܫܪܶܐ
ܒ݁ܰܥܠܳܗ
ܘܬ݂ܶܗܘܶܐ
ܠܰܐ݈ܚܪܺܢܳܐ
ܓ݁ܳܝܪܳܐ܂</div>
<div type="v" n="13">ܘܰܡܩܰܪܒ݂ܺܝܢ
ܗ݈ܘܰܘ ܠܶܗ
ܛܠܳܝܶܐ
ܕ݁ܢܶܩܪܽܘܒ݂
ܠܗܽܘܢ
ܬ݁ܰܠܡܺܝܕ݂ܰܘܗ݈ܝ
ܕ݁ܶܝܢ ܟ݁ܳܐܶܝܢ
ܗ݈ܘܰܘ
ܒ݁ܗܳܠܶܝܢ
ܕ݁ܰܡܩܰܪܒ݂ܺܝܢ
ܠܗܽܘܢ܂</div>
<div type="v" n="14">ܝܶܫܽܘܥ
ܕ݁ܶܝܢ ܚܙܳܐ
ܘܶܐܬ݂ܒ݁ܶܐܫ
ܠܶܗ ܘܶܐܡܰܪ
ܠܗܽܘܢ ܫܒ݂ܽܘܩܘ
ܛܠܳܝܶܐ
ܐܳܬ݂ܶܝܢ
ܠܘܳܬ݂ܝ ܘܠܳܐ
ܬ݁ܶܟ݂ܠܽܘܢ
ܐܶܢܽܘܢ
ܕ݁ܕ݂ܰܐܝܠܶܝܢ
ܓ݁ܶܝܪ ܕ݁ܰܐܝܟ݂
ܗܳܠܶܝܢ ܐܶܢܽܘܢ
ܐܺܝܬ݂ܶܝܗ
ܡܰܠܟ݁ܽܘܬ݂ܳܐ
ܕ݁ܰܐܠܳܗܳܐ܂</div>
<div type="v" n="15">ܐܰܡܺܝܢ
ܐܳܡܰܪ ܐ݈ܢܳܐ
ܠܟ݂ܽܘܢ ܕ݁ܟ݂ܽܠ
ܕ݁ܠܳܐ ܢܩܰܒ݁ܶܠ
ܡܰܠܟ݁ܽܘܬ݂ܳܐ
ܕ݁ܰܐܠܳܗܳܐ
ܐܰܝܟ݂ ܛܰܠܝܳܐ
ܠܳܐ ܢܶܥܽܘܠ
ܠܳܗ܂</div>
<div type="v" n="16">ܘܰܫܩܰܠ
ܐܶܢܽܘܢ ܥܰܠ
ܕ݁ܪܳܥܰܘܗ݈ܝ
ܘܣܳܡ ܐܺܝܕ݂ܶܗ
ܥܠܰܝܗܽܘܢ
ܘܒ݂ܰܪܶܟ݂
ܐܶܢܽܘܢ܂</div>
<div type="v" n="17">ܘܟ݂ܰܕ݂
ܪܳܕ݂ܶܐ
ܒ݁ܽܐܘܪܚܳܐ
ܪܗܶܛ ܚܰܕ݂
ܢܦ݂ܰܠ ܥܰܠ
ܒ݁ܽܘܪܟ݁ܰܘܗ݈ܝ
ܘܰܡܫܰܐܶܠ
ܗ݈ܘܳܐ ܠܶܗ
ܘܳܐܡܰܪ
ܡܰܠܦ݂ܳܢܳܐ
ܛܳܒ݂ܳܐ ܡܳܢܳܐ
ܐܶܥܒ݁ܶܕ݂
ܕ݁ܺܐܬ݂ܰܪ
ܚܰܝܶܐ
ܕ݁ܰܠܥܳܠܰܡ܂</div>
<div type="v" n="18">ܐܳܡܰܪ ܠܶܗ
ܝܶܫܽܘܥ ܡܳܢܳܐ
ܩܳܪܶܐ ܐܰܢ݈ܬ݁
ܠܺܝ ܛܳܒ݂ܳܐ
ܠܰܝܬ݁ ܛܳܒ݂ܳܐ
ܐܶܠܳܐ ܐܶܢ
ܚܰܕ݂
ܐܰܠܳܗܳܐ܂</div>
<div type="v" n="19">ܦ݁ܽܘܩܕ݁ܳܢܶܐ
ܝܳܕ݂ܰܥ ܐܰܢ݈ܬ݁
ܠܳܐ ܬ݁ܓ݂ܽܘܪ
ܠܳܐ
ܬ݁ܶܓ݂ܢܽܘܒ݂
ܠܳܐ ܬ݁ܶܩܛܽܘܠ
ܘܠܳܐ ܬ݁ܶܣܗܰܕ݂
ܣܳܗܕ݁ܽܘܬ݂ܳܐ
ܕ݁ܰܓ݁ܳܠܬ݂ܳܐ
ܠܳܐ ܬ݁ܶܛܠܽܘܡ
ܝܰܩܰܪ
ܠܰܐܒ݂ܽܘܟ݂
ܘܠܶܐܡܳܟ݂܂</div>
<div type="v" n="20">ܗܽܘ ܕ݁ܶܝܢ
ܥܢܳܐ ܘܶܐܡܰܪ
ܠܶܗ ܡܰܠܦ݂ܳܢܳܐ
ܗܳܠܶܝܢ
ܟ݁ܽܠܗܶܝܢ
ܢܶܛܪܶܬ݂
ܐܶܢܶܝܢ ܡܶܢ
ܛܰܠܝܽܘܬ݂ܝ܂</div>
<div type="v" n="21">ܝܶܫܽܘܥ
ܕ݁ܶܝܢ ܚܳܪ
ܒ݁ܶܗ ܘܰܐܚܒ݂ܶܗ
ܘܶܐܡܰܪ ܠܶܗ
ܚܕ݂ܳܐ
ܚܰܣܺܝܪܳܐ ܠܳܟ݂
ܙܶܠ ܙܰܒ݁ܶܢ
ܟ݁ܽܠ ܡܶܕ݁ܶܡ
ܕ݁ܺܐܝܬ݂ ܠܳܟ݂
ܘܗܰܒ݂
ܠܡܶܣܟ݁ܺܢܶܐ
ܘܬ݂ܶܗܘܶܐ ܠܳܟ݂
ܣܺܝܡܬ݂ܳܐ
ܒ݁ܰܫܡܰܝܳܐ
ܘܣܰܒ݂
ܨܠܺܝܒ݂ܳܐ
ܘܬ݂ܳܐ
ܒ݁ܳܬ݂ܰܪܝ܂</div>
<div type="v" n="22">ܗܽܘ ܕ݁ܶܝܢ
ܐܶܬ݂ܟ݁ܡܰܪ
ܒ݁ܡܶܠܬ݂ܳܐ
ܗܳܕ݂ܶܐ ܘܶܐܙܰܠ
ܟ݁ܰܕ݂
ܥܰܝܺܝܩܳܐ ܠܶܗ
ܐܺܝܬ݂ ܗ݈ܘܳܐ
ܠܶܗ ܓ݁ܶܝܪ
ܢܶܟ݂ܣܶܐ
ܣܰܓ݁ܺܝܶܐܐ܂</div>
<div type="v" n="23">ܚܳܪ ܕ݁ܶܝܢ
ܝܶܫܽܘܥ
ܒ݁ܬ݂ܰܠܡܺܝܕ݂ܰܘܗ݈ܝ
ܘܶܐܡܰܪ ܠܗܽܘܢ
ܟ݁ܡܳܐ ܥܰܛܠܳܐ
ܠܰܐܝܠܶܝܢ
ܕ݁ܺܐܝܬ݂ ܠܗܽܘܢ
ܢܶܟ݂ܣܶܐ
ܕ݁ܢܶܥܠܽܘܢ
ܠܡܰܠܟ݁ܽܘܬ݂ܳܐ
ܕ݁ܰܐܠܳܗܳܐ܂</div>
<div type="v" n="24">ܬ݁ܰܠܡܺܝܕ݂ܶܐ
ܕ݁ܶܝܢ
ܡܶܬ݁ܕ݁ܰܡܪܺܝܢ
ܗ݈ܘܰܘ ܥܰܠ
ܡܶܠܰܘܗ݈ܝ
ܘܰܥܢܳܐ ܬ݁ܽܘܒ݂
ܝܶܫܽܘܥ ܘܶܐܡܰܪ
ܠܗܽܘܢ ܒ݁ܢܰܝ
ܟ݁ܡܳܐ ܥܰܛܠܳܐ
ܠܰܐܝܠܶܝܢ
ܕ݁ܰܬ݂ܟ݂ܺܝܠܺܝܢ
ܥܰܠ
ܢܶܟ݂ܣܰܝܗܽܘܢ
ܕ݁ܢܶܥܠܽܘܢ
ܠܡܰܠܟ݁ܽܘܬ݂ܶܗ
ܕ݁ܰܐܠܳܗܳܐ܂</div>
<div type="v" n="25">ܦ݁ܫܺܝܩ
ܗ݈ܽܘ ܠܓ݂ܰܡܠܳܐ
ܕ݁ܢܶܥܽܘܠ
ܒ݁ܰܚܪܽܘܪܳܐ
ܕ݁ܰܡܚܰܛܳܐ ܐܰܘ
ܥܰܬ݁ܺܝܪܳܐ
ܠܡܰܠܟ݁ܽܘܬ݂ܶܗ
ܕ݁ܰܐܠܳܗܳܐ
ܠܡܶܥܰܠ܂</div>
<div type="v" n="26">ܗܶܢܽܘܢ
ܕ݁ܶܝܢ
ܝܰܬ݁ܺܝܪܳܐܝܺܬ݂
ܡܶܬ݁ܕ݁ܰܡܪܺܝܢ
ܗ݈ܘܰܘ
ܘܳܐܡܪܺܝܢ
ܒ݁ܰܝܢܰܝܗܽܘܢ
ܡܰܢܽܘ ܡܶܫܟ݁ܰܚ
ܠܡܶܚܳܐ܂</div>
<div type="v" n="27">ܚܳܪ ܕ݁ܶܝܢ
ܒ݁ܗܽܘܢ ܝܶܫܽܘܥ
ܘܶܐܡܰܪ ܠܗܽܘܢ
ܠܘܳܬ݂ ܒ݁ܢܰܝ
ܐ݈ܢܳܫܳܐ
ܗܳܕ݂ܶܐ ܠܳܐ
ܡܶܫܟ݁ܚܳܐ
ܐܶܠܳܐ ܠܘܳܬ݂
ܐܰܠܳܗܳܐ ܟ݁ܽܠ
ܡܶܕ݁ܶܡ ܓ݁ܶܝܪ
ܡܶܫܟ݁ܚܳܐ
ܠܘܳܬ݂
ܐܰܠܳܗܳܐ܂</div>
<div type="v" n="28">ܘܫܰܪܺܝ
ܟ݁ܺܐܦ݂ܳܐ
ܠܡܺܐܡܰܪ ܗܳܐ
ܚܢܰܢ ܫܒ݂ܰܩܢ
ܟ݁ܽܠ ܡܶܕ݁ܶܡ
ܘܰܢܩܶܦ݂ܢܳܟ݂܂</div>
<div type="v" n="29">ܥܢܳܐ
ܝܶܫܽܘܥ ܘܶܐܡܰܪ
ܐܰܡܺܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܠܰܝܬ݁ ܐ݈ܢܳܫ
ܕ݁ܫܳܒ݂ܶܩ
ܒ݁ܳܬ݁ܶܐ ܐܰܘ
ܐܰܚܶܐ ܐܰܘ
ܐܰܚܘܳܬ݂ܳܐ ܐܰܘ
ܐܰܒ݂ܳܐ ܐܰܘ
ܐܶܡܳܐ ܐܰܘ
ܐܰܢ݈ܬ݁ܬ݂ܳܐ
ܐܰܘ ܒ݁ܢܰܝܳܐ
ܐܰܘ ܩܽܘܪܝܳܐ
ܡܶܛܽܠܳܬ݂ܝ
ܘܡܶܛܽܠ
ܣܒ݂ܰܪܬ݂ܝ܂</div>
<div type="v" n="30">ܘܠܳܐ
ܢܩܰܒ݁ܶܠ ܚܰܕ݂
ܒ݁ܰܡܳܐܐ ܗܳܫܳܐ
ܒ݁ܙܰܒ݂ܢܳܐ
ܗܳܢܳܐ ܒ݁ܳܬ݁ܶܐ
ܘܰܐܚܶܐ
ܘܰܐܚܘܳܬ݂ܳܐ
ܘܶܐܡܗܳܬ݂ܳܐ
ܘܰܒ݂ܢܰܝܳܐ
ܘܩܽܘܪܝܳܐ ܥܰܡ
ܪܕ݂ܽܘܦ݂ܝܳܐ
ܘܰܒ݂ܥܳܠܡܳܐ
ܕ݁ܳܐܬ݂ܶܐ
ܚܰܝܶܐ
ܕ݁ܰܠܥܳܠܰܡ܂</div>
<div type="v" n="31">ܣܰܓ݁ܺܝܶܐܐ
ܕ݁ܶܝܢ
ܩܰܕ݂ܡܳܝܶܐ
ܕ݁ܢܶܗܘܽܘܢ
ܐ݈ܚܪܳܝܶܐ
ܘܰܐ݈ܚܪܳܝܶܐ
ܩܰܕ݂ܡܳܝܶܐ܂</div>
<div type="v" n="32">ܟ݁ܰܕ݂
ܣܳܠܩܺܝܢ ܗ݈ܘܰܘ
ܕ݁ܶܝܢ
ܒ݁ܽܐܘܪܚܳܐ
ܠܽܐܘܪܺܫܠܶܡ
ܗܽܘ ܝܶܫܽܘܥ
ܩܕ݂ܺܝܡ ܗܘܳܐ
ܠܗܽܘܢ
ܘܡܶܬ݁ܬ݁ܰܡܗܺܝܢ
ܗ݈ܘܰܘ
ܘܳܐܙܺܠ݈ܝܢ
ܗ݈ܘܰܘ
ܒ݁ܳܬ݂ܪܶܗ
ܟ݁ܰܕ݂
ܕ݁ܰܚܺܝܠܺܝܢ
ܘܰܕ݂ܒ݂ܰܪ
ܠܰܬ݂ܪܶܥܣܰܪܬ݁ܶܗ
ܘܫܰܪܺܝ
ܕ݁ܢܺܐܡܰܪ
ܠܗܽܘܢ ܡܶܕ݁ܶܡ
ܕ݁ܰܥܬ݂ܺܝܕ݂
ܕ݁ܢܶܗܘܶܐ
ܠܶܗ܂</div>
<div type="v" n="33">ܕ݁ܗܳܐ
ܣܳܠܩܺܝܢ ܚ݈ܢܰܢ
ܠܽܐܘܪܺܫܠܶܡ
ܘܰܒ݂ܪܶܗ
ܕ݁ܐ݈ܢܳܫܳܐ
ܡܶܫܬ݁ܠܶܡ
ܠܪܰܒ݁ܰܝ
ܟ݁ܳܗܢܶܐ
ܘܰܠܣܳܦ݂ܪܶܐ
ܘܰܢܚܰܝܒ݂ܽܘܢܳܝܗ݈ܝ
ܠܡܰܘܬ݁ܳܐ
ܘܢܰܫܠܡܽܘܢܳܝܗ݈ܝ
ܠܥܰܡ݈ܡܶܐ܂</div>
<div type="v" n="34">ܘܰܢܒ݂ܰܙܚܽܘܢ
ܒ݁ܶܗ
ܘܰܢܢܰܓ݁ܕ݂ܽܘܢܳܝܗ݈ܝ
ܘܢܶܪܩܽܘܢ
ܒ݁ܰܐܦ݁ܰܘܗ݈ܝ
ܘܢܶܩܛܠܽܘܢܳܝܗ݈ܝ
ܘܰܠܝܰܘܡܳܐ
ܕ݁ܰܬ݂ܠܳܬ݂ܳܐ
ܢܩܽܘܡ܂</div>
<div type="v" n="35">ܘܰܩܪܶܒ݂ܘ
ܠܘܳܬ݂ܶܗ
ܝܰܥܩܽܘܒ݂
ܘܝܽܘܚܰܢܳܢ
ܒ݁ܢܰܝ
ܙܰܒ݂ܕ݂ܰܝ
ܘܳܐܡܪܺܝܢ ܠܶܗ
ܡܰܠܦ݂ܳܢܳܐ
ܨܳܒ݂ܶܝܢ ܚ݈ܢܰܢ
ܕ݁ܟ݂ܽܠ
ܕ݁ܢܶܫܰܐܠ
ܬ݁ܶܥܒ݁ܶܕ݂
ܠܰܢ܂</div>
<div type="v" n="36">ܐܳܡܰܪ
ܠܗܽܘܢ ܡܳܢܳܐ
ܨܳܒ݂ܶܝܢ
ܐܢ݈ܬ݁ܽܘܢ
ܐܶܥܒ݁ܶܕ݂
ܠܟ݂ܽܘܢ܂</div>
<div type="v" n="37">ܐܳܡܪܺܝܢ
ܠܶܗ ܗܰܒ݂ ܠܰܢ
ܕ݁ܚܰܕ݂
ܢܶܬ݁ܶܒ݂ ܡܶܢ
ܝܰܡܺܝܢܳܟ݂
ܘܚܰܕ݂ ܡܶܢ
ܣܶܡܳܠܳܟ݂
ܒ݁ܫܽܘܒ݂ܚܳܟ݂܂</div>
<div type="v" n="38">ܗܽܘ ܕ݁ܶܝܢ
ܐܶܡܰܪ ܠܗܽܘܢ
ܠܳܐ ܝܳܕ݂ܥܺܝܢ
ܐܢ݈ܬ݁ܽܘܢ
ܡܳܢܳܐ ܫܳܐܠܺܝܢ
ܐܢ݈ܬ݁ܽܘܢ
ܡܶܫܟ݁ܚܺܝܢ
ܐܢ݈ܬ݁ܽܘܢ
ܕ݁ܬ݂ܶܫܬ݁ܽܘܢ
ܟ݁ܳܣܳܐ
ܕ݁ܶܐܢܳܐ
ܫܳܬ݂ܶܐ ܐ݈ܢܳܐ
ܘܡܰܥܡܽܘܕ݂ܺܝܬ݂ܳܐ
ܕ݁ܶܐܢܳܐ
ܥܳܡܶܕ݂ ܐ݈ܢܳܐ
ܬ݁ܶܥܡܕ݂ܽܘܢ܂</div>
<div type="v" n="39">ܐܳܡܪܺܝܢ
ܠܶܗ
ܡܶܫܟ݁ܚܺܝܢܰܢ
ܐܳܡܰܪ ܠܗܽܘܢ
ܝܶܫܽܘܥ ܟ݁ܳܣܳܐ
ܕ݁ܫܳܬ݂ܶܐ
ܐ݈ܢܳܐ
ܬ݁ܶܫܬ݁ܽܘܢ
ܘܡܰܥܡܽܘܕ݂ܺܝܬ݂ܳܐ
ܕ݁ܥܳܡܶܕ݂
ܐ݈ܢܳܐ
ܬ݁ܶܥܡܕ݂ܽܘܢ܂</div>
<div type="v" n="40">ܕ݁ܬ݂ܶܬ݁ܒ݂ܽܘܢ
ܕ݁ܶܝܢ ܡܶܢ
ܝܰܡܺܝܢܝ ܘܡܶܢ
ܣܶܡܳܠܝ ܠܳܐ
ܗܘܳܬ݂ ܕ݁ܺܝܠܝ
ܠܡܶܬ݁ܰܠ ܐܶܠܳܐ
ܠܰܐܝܠܶܝܢ
ܕ݁ܰܡܛܰܝܒ݂ܳܐ܂</div>
<div type="v" n="41">ܘܟ݂ܰܕ݂
ܫܡܰܥܘ ܥܶܣܪܳܐ
ܫܰܪܺܝܘ
ܪܳܛܢܺܝܢ ܥܰܠ
ܝܰܥܩܽܘܒ݂
ܘܝܽܘܚܰܢܳܢ܂</div>
<div type="v" n="42">ܘܰܩܪܳܐ
ܐܶܢܽܘܢ ܝܶܫܽܘܥ
ܘܶܐܡܰܪ ܠܗܽܘܢ
ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܰܐܝܠܶܝܢ
ܕ݁ܡܶܣܬ݁ܰܒ݂ܪܺܝܢ
ܪܺܫܶܐ
ܕ݁ܥܰܡ݈ܡܶܐ
ܡܳܪܰܝܗܽܘܢ
ܐܶܢܽܘܢ
ܘܪܰܘܪܒ݂ܳܢܰܝܗܽܘܢ
ܫܰܠܺܝܛܺܝܢ
ܥܠܰܝܗܽܘܢ܂</div>
<div type="v" n="43">ܠܳܐ ܕ݁ܶܝܢ
ܗܳܟ݂ܰܢܳܐ
ܢܶܗܘܶܐ
ܒ݁ܰܝܢܳܬ݂ܟ݂ܽܘܢ
ܐܶܠܳܐ ܡܰܢ
ܕ݁ܨܳܒ݂ܶܐ
ܒ݁ܟ݂ܽܘܢ
ܕ݁ܢܶܗܘܶܐ
ܪܰܒ݁ܳܐ ܢܶܗܘܶܐ
ܠܟ݂ܽܘܢ
ܡܫܰܡܫܳܢܳܐ܂</div>
<div type="v" n="44">ܘܰܐܝܢܳܐ
ܡܶܢܟ݂ܽܘܢ
ܕ݁ܨܳܒ݂ܶܐ
ܕ݁ܢܶܗܘܶܐ
ܩܰܕ݂ܡܳܝܳܐ
ܢܶܗܘܶܐ
ܥܰܒ݂ܕ݁ܳܐ
ܕ݁ܟ݂ܽܠܢܳܫ܂</div>
<div type="v" n="45">ܐܳܦ݂
ܒ݁ܪܶܗ ܓ݁ܶܝܪ
ܕ݁ܐ݈ܢܳܫܳܐ ܠܳܐ
ܐܶܬ݂ܳܐ
ܕ݁ܢܶܫܬ݁ܰܡܰܫ
ܐܶܠܳܐ
ܕ݁ܰܢܫܰܡܶܫ
ܘܰܕ݂ܢܶܬ݁ܶܠ
ܢܰܦ݂ܫܶܗ
ܦ݁ܽܘܪܩܳܢܳܐ
ܚܠܳܦ݂
ܣܰܓ݁ܺܝܶܐܐ܂</div>
<div type="v" n="46">ܘܶܐܬ݂ܰܘ
ܠܺܐܝܪܺܝܚܽܘ
ܘܟ݂ܰܕ݂ ܢܦ݂ܰܩ
ܝܶܫܽܘܥ ܡܶܢ
ܐܺܝܪܺܝܚܽܘ ܗܽܘ
ܘܬ݂ܰܠܡܺܝܕ݂ܰܘܗ݈ܝ
ܘܟ݂ܶܢܫܳܐ
ܣܰܓ݁ܺܝܳܐܐ
ܛܺܝܡܰܝ
ܒ݁ܰܪ‌ܛܺܝܡܰܝ
ܣܰܡܝܳܐ
ܝܳܬ݂ܶܒ݂ ܗ݈ܘܳܐ
ܥܰܠ ܝܰܕ݂
ܐܽܘܪܚܳܐ
ܘܚܳܕ݂ܰܪ܂</div>
<div type="v" n="47">ܘܰܫܡܰܥ
ܕ݁ܝܶܫܽܘܥ ܗ݈ܽܘ
ܢܳܨܪܳܝܳܐ
ܘܫܰܪܺܝ
ܠܡܶܩܥܳܐ
ܘܰܠܡܺܐܡܰܪ
ܒ݁ܪܶܗ
ܕ݁ܕ݂ܰܘܺܝܕ݂
ܐܶܬ݂ܪܰܚܰܡ
ܥܠܰܝ܂</div>
<div type="v" n="48">ܘܟ݂ܳܐܶܝܢ
ܗ݈ܘܰܘ ܒ݁ܶܗ
ܣܰܓ݁ܺܝܶܐܐ
ܕ݁ܢܶܫܬ݁ܽܘܩ
ܗܽܘ ܕ݁ܶܝܢ
ܝܰܬ݁ܺܝܪܳܐܝܺܬ݂
ܩܳܥܶܐ ܗ݈ܘܳܐ
ܘܳܐܡܰܪ ܒ݁ܪܶܗ
ܕ݁ܕ݂ܰܘܺܝܕ݂
ܐܶܬ݂ܪܰܚܰܡ
ܥܠܰܝ܂</div>
<div type="v" n="49">ܘܩܳܡ
ܝܶܫܽܘܥ
ܘܰܦ݂ܩܰܕ݂
ܕ݁ܢܶܩܪܽܘܢܳܝܗ݈ܝ
ܘܰܩܪܰܐܘܽܗ݈ܝ
ܠܣܰܡܝܳܐ
ܘܳܐܡܪܺܝܢ ܠܶܗ
ܐܶܬ݂ܠܰܒ݈݁ܒ݂
ܩܽܘܡ ܩܳܪܶܐ
ܠܳܟ݂܂</div>
<div type="v" n="50">ܗܽܘ ܕ݁ܶܝܢ
ܣܰܡܝܳܐ ܫܕ݂ܳܐ
ܠܒ݂ܳܫܶܗ ܘܩܳܡ
ܐܶܬ݂ܳܐ ܠܘܳܬ݂
ܝܶܫܽܘܥ܂</div>
<div type="v" n="51">ܐܳܡܰܪ ܠܶܗ
ܝܶܫܽܘܥ ܡܳܢܳܐ
ܨܳܒ݂ܶܐ ܐܰܢ݈ܬ݁
ܐܶܥܒ݁ܶܕ݂ ܠܳܟ݂
ܗܽܘ ܕ݁ܶܝܢ
ܣܰܡܝܳܐ ܐܶܡܰܪ
ܠܶܗ ܪܰܒ݁ܺܝ
ܕ݁ܶܐܚܙܶܐ܂</div>
<div type="v" n="52">ܘܝܶܫܽܘܥ
ܐܶܡܰܪ ܠܶܗ
ܚܙܺܝ
ܗܰܝܡܳܢܽܘܬ݂ܳܟ݂
ܐܰܚܝܰܬ݂ܳܟ݂
ܘܡܶܚܕ݂ܳܐ
ܐܶܬ݂ܚܙܺܝ ܠܶܗ
ܘܳܐܙܶܠ ܗ݈ܘܳܐ
ܒ݁ܽܐܘܪܚܳܐ܂</div>
</div>
<div type="ch" n="11">
<div type="title" n="title"> ܀ ܡܪܩܘܣ
ܝܐܐ </div>
<div type="v" n="1">ܘܟ݂ܰܕ݂
ܩܪܶܒ݂
ܠܽܐܘܪܺܫܠܶܡ
ܥܰܠ ܓ݁ܶܢ݈ܒ݂
ܒ݁ܶܝܬ݂‌ܦ݁ܳ̈̈ܓ݁ܶܐ
ܘܒ݂ܶܝܬ݂‌ܥܰܢܝܳܐ
ܠܘܳܬ݂ ܛܽܘܪܳܐ
ܕ݁ܙܰܝܬ݁ܶܐ
ܫܰܕ݁ܰܪ ܬ݁ܪܶܝܢ
ܡܶܢ
ܬ݁ܰܠܡܺܝܕ݂ܰܘܗ݈ܝ܂</div>
<div type="v" n="2">ܘܶܐܡܰܪ
ܠܗܽܘܢ ܙܶܠܘ
ܠܰܩܪܺܝܬ݂ܳܐ
ܗܳܝ
ܕ݁ܰܠܩܽܘܒ݂ܠܰܢ
ܘܒ݂ܰܪ ܫܳܥܬ݂ܶܗ
ܕ݁ܥܳܐܠܺܝܢ
ܐܢ݈ܬ݁ܽܘܢ ܠܳܗ
ܡܶܫܟ݁ܚܺܝܢ
ܐܢ݈ܬ݁ܽܘܢ
ܥܺܝܠܳܐ
ܕ݁ܰܐܣܺܝܪ
ܕ݁ܐ݈ܢܳܫ ܡܶܢ
ܒ݁ܢܰܝܢܳܫܳܐ
ܠܳܐ ܪܰܟ݂ܒ݁ܶܗ
ܫܪܰܘ
ܐܰܝܬ݁ܰܐܘܽܗ݈ܝ܂</div>
<div type="v" n="3">ܘܶܐܢ ܐ݈ܢܳܫ
ܢܺܐܡܰܪ ܠܟ݂ܽܘܢ
ܡܳܢܳܐ
ܥܳܒ݂ܕ݁ܺܝܢ
ܐܢ݈ܬ݁ܽܘܢ
ܗܳܕ݂ܶܐ ܐܶܡܰܪܘ
ܠܶܗ ܕ݁ܰܠܡܳܪܰܢ
ܡܶܬ݂ܒ݁ܥܶܐ
ܘܡܶܚܕ݂ܳܐ
ܡܫܰܕ݁ܰܪ ܠܶܗ
ܠܟ݂ܳܐ܂</div>
<div type="v" n="4">ܘܶܐܙܰܠܘ
ܐܶܫܟ݁ܰܚܘ
ܥܺܝܠܳܐ
ܕ݁ܰܐܣܺܝܪ ܥܰܠ
ܬ݁ܰܪܥܳܐ ܠܒ݂ܰܪ
ܒ݁ܫܽܘܩܳܐ
ܘܟ݂ܰܕ݂ ܫܳܪܶܝܢ
ܠܶܗ܂</div>
<div type="v" n="5">ܐ݈ܢܳܫܺܝܢ
ܡܶܢ ܐܰܝܠܶܝܢ
ܕ݁ܩܳܝܡܺܝܢ
ܐܶܡܰܪܘ ܠܗܽܘܢ
ܡܳܢܳܐ
ܥܳܒ݂ܕ݁ܺܝܢ
ܐܢ݈ܬ݁ܽܘܢ
ܕ݁ܫܳܪܶܝܢ
ܐܢ݈ܬ݁ܽܘܢ
ܥܺܝܠܳܐ܂</div>
<div type="v" n="6">ܗܶܢܽܘܢ
ܕ݁ܶܝܢ ܐܶܡܰܪܘ
ܠܗܽܘܢ ܐܰܝܟ݂
ܕ݁ܦ݂ܰܩܶܕ݂
ܐܶܢܽܘܢ ܝܶܫܽܘܥ
ܘܰܫܒ݂ܰܩܘ
ܐܶܢܽܘܢ܂</div>
<div type="v" n="7">ܘܰܐܝܬ݁ܝܽܘܗ݈ܝ
ܠܥܺܝܠܳܐ ܠܘܳܬ݂
ܝܶܫܽܘܥ
ܘܰܐܪܡܺܝܘ
ܥܠܰܘܗ݈ܝ
ܡܳܐܢܰܝܗܽܘܢ
ܘܰܪܟ݂ܶܒ݂
ܥܠܰܘܗ݈ܝ
ܝܶܫܽܘܥ܂</div>
<div type="v" n="8">ܣܰܓ݁ܺܝܶܐܐ
ܕ݁ܶܝܢ ܡܫܰܘܶܝܢ
ܗ݈ܘܰܘ
ܢܰܚܬ݁ܰܝܗܽܘܢ
ܒ݁ܽܐܘܪܚܳܐ
ܘܰܐ݈ܚܪܳܢܶܐ
ܦ݁ܳܣܩܺܝܢ
ܗ݈ܘܰܘ ܣܰܘܟ݁ܶܐ
ܡܶܢ ܐܺܝܠܳܢܶܐ
ܘܰܡܫܰܘܶܝܢ
ܒ݁ܽܐܘܪܚܳܐ܂</div>
<div type="v" n="9">ܘܗܳܢܽܘܢ
ܕ݁ܰܩܕ݂ܳܡܰܘܗ݈ܝ
ܘܗܳܢܽܘܢ
ܕ݁ܒ݂ܳܬ݂ܪܶܗ
ܩܳܥܶܝܢ ܗ݈ܘܰܘ
ܘܳܐܡܪܺܝܢ
ܐܽܘܫܰܥܢܳܐ
ܒ݁ܪܺܝܟ݂ ܗ݈ܽܘ
ܕ݁ܳܐܬ݂ܶܐ
ܒ݁ܰܫܡܶܗ
ܕ݁ܡܳܪܝܳܐ܂</div>
<div type="v" n="10">ܘܰܒ݂ܪܺܝܟ݂ܳܐ
ܗ݈ܝ
ܡܰܠܟ݁ܽܘܬ݂ܳܐ
ܕ݁ܳܐܬ݂ܝܳܐ
ܕ݁ܰܐܒ݂ܽܘܢ
ܕ݁ܰܘܺܝܕ݂
ܐܽܘܫܰܥܢܳܐ
ܒ݁ܰܡܪܰܘܡܶܐ܂</div>
<div type="v" n="11">ܘܥܰܠ
ܝܶܫܽܘܥ
ܠܽܐܘܪܺܫܠܶܡ
ܠܗܰܝܟ݁ܠܳܐ
ܘܰܚܙܳܐ
ܟ݁ܽܠܡܶܕ݁ܶܡ
ܟ݁ܰܕ݂ ܗܘܳܐ
ܕ݁ܶܝܢ
ܥܶܕ݁ܳܢܳܐ
ܕ݁ܪܰܡܫܳܐ
ܢܦ݂ܰܩ
ܠܒ݂ܶܝܬ݂‌ܥܰܢܝܳܐ
ܥܰܡ
ܬ݁ܪܶܥܣܰܪ܂</div>
<div type="v" n="12">ܘܰܠܝܰܘܡܳܐ
ܐ݈ܚܪܺܢܳܐ
ܟ݁ܰܕ݂ ܢܦ݂ܰܩ
ܡܶܢ
ܒ݁ܶܝܬ݂‌ܥܰܢܝܳܐ
ܟ݁ܦ݂ܶܢ܂</div>
<div type="v" n="13">ܘܰܚܙܳܐ
ܬ݁ܺܬ݁ܳܐ ܚܕ݂ܳܐ
ܡܶܢ ܪܽܘܚܩܳܐ
ܕ݁ܺܐܝܬ݂ ܒ݁ܳܗ
ܛܰܪܦ݂ܶܐ
ܘܶܐܬ݂ܳܐ
ܠܘܳܬ݂ܳܗ ܕ݁ܶܐܢ
ܢܶܫܟ݁ܰܚ ܒ݁ܳܗ
ܡܶܕ݁ܶܡ ܘܟ݂ܰܕ݂
ܐܶܬ݂ܳܐ ܠܳܐ
ܐܶܫܟ݁ܰܚ ܒ݁ܳܗ
ܐܶܠܳܐ ܐܶܢ
ܛܰܪܦ݂ܶܐ
ܙܰܒ݂ܢܳܐ ܓ݁ܶܝܪ
ܠܳܐ ܗܘܳܐ
ܗ݈ܘܳܐ
ܕ݁ܬ݂ܺܐܢܶܐ܂</div>
<div type="v" n="14">ܘܶܐܡܰܪ
ܠܳܗ ܡܶܟ݁ܺܝܠ
ܘܰܠܥܳܠܰܡ
ܐ݈ܢܳܫ ܡܶܢܶܟ݂ܝ
ܦ݁ܺܐܪܶܐ ܠܳܐ
ܢܶܐܟ݂ܽܘܠ
ܘܰܫܡܰܥܘ
ܬ݁ܰܠܡܺܝܕ݂ܰܘܗ݈ܝ
ܘܶܐܬ݂ܰܘ
ܠܽܐܘܪܺܫܠܶܡ܂</div>
<div type="v" n="15">ܘܥܰܠ
ܝܶܫܽܘܥ
ܠܗܰܝܟ݁ܠܳܐ
ܕ݁ܰܐܠܳܗܳܐ
ܘܫܰܪܺܝ
ܕ݁ܢܰܦ݁ܶܩ
ܠܰܐܝܠܶܝܢ
ܕ݁ܙܳܒ݂ܢܺܝܢ
ܘܰܡܙܰܒ݁ܢܺܝܢ
ܒ݁ܗܰܝܟ݁ܠܳܐ
ܘܰܗܦ݂ܰܟ݂
ܦ݁ܳܬ݂ܽܘܪܶܐ
ܕ݁ܰܡܥܰܪܦ݂ܳܢܶܐ
ܘܟ݂ܽܘܪܣܰܘܳܬ݂ܳܐ
ܕ݁ܗܳܢܽܘܢ
ܕ݁ܰܡܙܰܒ݁ܢܺܝܢ
ܝܰܘܢܶܐ܂</div>
<div type="v" n="16">ܘܠܳܐ
ܫܳܒ݂ܶܩ ܗ݈ܘܳܐ
ܕ݁ܐ݈ܢܳܫ
ܢܰܥܒ݁ܰܪ
ܡܳܐܢܶܐ ܒ݁ܓ݂ܰܘ
ܗܰܝܟ݁ܠܳܐ܂</div>
<div type="v" n="17">ܘܡܰܠܶܦ݂
ܗ݈ܘܳܐ ܘܳܐܡܰܪ
ܠܗܽܘܢ ܠܳܐ
ܟ݁ܬ݂ܺܝܒ݂
ܕ݁ܒ݂ܰܝܬ݁ܝ
ܒ݁ܶܝܬ݂
ܨܠܽܘܬ݂ܳܐ
ܢܶܬ݂ܩܪܶܐ
ܠܟ݂ܽܠܗܽܘܢ
ܥܰܡ݈ܡܶܐ
ܐܰܢ݈ܬ݁ܽܘܢ
ܕ݁ܶܝܢ
ܥܒ݂ܰܕ݁ܬ݁ܽܘܢܳܝܗ݈ܝ
ܡܥܰܪܬ݂ܳܐ
ܕ݁ܠܶܣܛܳܝܶܐ܂</div>
<div type="v" n="18">ܘܰܫܡܰܥܘ
ܪܰܒ݁ܰܝ
ܟ݁ܳܗܢܶܐ
ܘܣܳܦ݂ܪܶܐ
ܘܒ݂ܳܥܶܝܢ
ܗ݈ܘܰܘ
ܕ݁ܰܐܝܟ݁ܰܢܳܐ
ܢܰܘܒ݁ܕ݂ܽܘܢܳܝܗ݈ܝ
ܕ݁ܳܚܠܺܝܢ
ܗ݈ܘܰܘ ܓ݁ܶܝܪ
ܡܶܢܶܗ ܡܶܛܽܠ
ܕ݁ܟ݂ܽܠܶܗ
ܥܰܡܳܐ
ܬ݁ܰܡܺܝܗܺܝܢ
ܗ݈ܘܰܘ
ܒ݁ܝܽܘܠܦ݁ܳܢܶܗ܂</div>
<div type="v" n="19">ܘܟ݂ܰܕ݂
ܗܘܳܐ ܪܰܡܫܳܐ
ܢܦ݂ܰܩܘ ܠܒ݂ܰܪ
ܡܶܢ
ܡܕ݂ܺܝܢ݈ܬ݁ܳܐ܂</div>
<div type="v" n="20">ܘܰܒ݂ܨܰܦ݂ܪܳܐ
ܟ݁ܰܕ݂
ܥܳܒ݂ܪܺܝܢ ܚܙܰܘ
ܬ݁ܺܬ݁ܳܐ ܗܳܝ
ܟ݁ܰܕ݂
ܝܰܒ݁ܺܝܫܳܐ ܡܶܢ
ܥܶܩܳܪܳܗ܂</div>
<div type="v" n="21">ܘܶܐܬ݁ܕ݁ܟ݂ܰܪ
ܫܶܡܥܽܘܢ
ܘܶܐܡܰܪ ܠܶܗ
ܪܰܒ݁ܺܝ ܗܳܐ
ܬ݁ܺܬ݁ܳܐ ܗܳܝ
ܕ݁ܠܳܛܬ݁
ܝܶܒ݂ܫܰܬ݂܂</div>
<div type="v" n="22">ܘܰܥܢܳܐ
ܝܶܫܽܘܥ ܘܶܐܡܰܪ
ܠܗܽܘܢ ܬ݁ܶܗܘܶܐ
ܒ݁ܟ݂ܽܘܢ
ܗܰܝܡܳܢܽܘܬ݂ܳܐ
ܕ݁ܰܐܠܳܗܳܐ܂</div>
<div type="v" n="23">ܐܰܡܺܝܢ
ܓ݁ܶܝܪ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܡܰܢ
ܕ݁ܢܺܐܡܰܪ
ܠܛܽܘܪܳܐ ܗܳܢܳܐ
ܕ݁ܶܐܫܬ݁ܰܩ݈ܠ
ܘܦ݂ܶܠ ܒ݁ܝܰܡܳܐ
ܘܠܳܐ
ܢܶܬ݂ܦ݁ܰܠܰܓ݂
ܒ݁ܠܶܒ݁ܶܗ
ܐܶܠܳܐ ܢܗܰܝܡܶܢ
ܕ݁ܗܳܘܶܐ ܗܰܘ
ܡܶܕ݁ܶܡ
ܕ݁ܳܐܡܰܪ
ܢܶܗܘܶܐ ܠܶܗ
ܡܶܕ݁ܶܡ
ܕ݁ܳܐܡܰܪ܂</div>
<div type="v" n="24">ܡܶܛܽܠ
ܗܳܢܳܐ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܟ݂ܽܠ ܡܶܕ݁ܶܡ
ܕ݁ܰܡܨܰܠܶܝܢ
ܐܢ݈ܬ݁ܽܘܢ
ܘܫܳܐܠܺܝܢ
ܐܢ݈ܬ݁ܽܘܢ
ܗܰܝܡܶܢܘ
ܕ݁ܢܳܣܒ݁ܺܝܢ
ܐܢ݈ܬ݁ܽܘܢ
ܘܢܶܗܘܶܐ
ܠܟ݂ܽܘܢ܂</div>
<div type="v" n="25">ܘܡܳܐ
ܕ݁ܩܳܝܡܺܝܢ
ܐܢ݈ܬ݁ܽܘܢ
ܠܰܡܨܰܠܳܝܽܘ
ܫܒ݂ܽܘܩܘ
ܡܶܕ݁ܶܡ
ܕ݁ܺܐܝܬ݂
ܠܟ݂ܽܘܢ ܥܰܠ
ܐ݈ܢܳܫ ܕ݁ܳܐܦ݂
ܐܰܒ݂ܽܘܟ݂ܽܘܢ
ܕ݁ܒ݂ܰܫܡܰܝܳܐ
ܢܶܫܒ݁ܽܘܩ
ܠܟ݂ܽܘܢ
ܣܰܟ݂ܠܘܳܬ݂ܟ݂ܽܘܢ܂</div>
<div type="v" n="26">ܐܶܢ ܕ݁ܶܝܢ
ܐܰܢ݈ܬ݁ܽܘܢ ܠܳܐ
ܫܳܒ݂ܩܺܝܢ
ܐܢ݈ܬ݁ܽܘܢ
ܐܳܦ݂ܠܳܐ
ܐܰܒ݂ܽܘܟ݂ܽܘܢ
ܕ݁ܒ݂ܰܫܡܰܝܳܐ
ܢܶܫܒ݁ܽܘܩ
ܠܟ݂ܽܘܢ
ܣܰܟ݂ܠܘܳܬ݂ܟ݂ܽܘܢ܂</div>
<div type="v" n="27">ܘܶܐܬ݂ܰܘ
ܬ݁ܽܘܒ݂
ܠܽܐܘܪܺܫܠܶܡ
ܘܟ݂ܰܕ݂
ܡܗܰܠܶܟ݂ ܗ݈ܘܳܐ
ܒ݁ܗܰܝܟ݁ܠܳܐ
ܐܶܬ݂ܰܘ
ܠܘܳܬ݂ܶܗ
ܪܰܒ݁ܰܝ
ܟ݁ܳܗܢܶܐ
ܘܣܳܦ݂ܪܶܐ
ܘܩܰܫܺܝܫܶܐ܂</div>
<div type="v" n="28">ܘܳܐܡܪܺܝܢ
ܠܶܗ ܒ݁ܰܐܝܢܳܐ
ܫܽܘܠܛܳܢܳܐ
ܗܳܠܶܝܢ
ܥܳܒ݂ܶܕ݂
ܐܰܢ݈ܬ݁ ܘܡܰܢܽܘ
ܝܰܗ݈ܒ݂ ܠܳܟ݂
ܫܽܘܠܛܳܢܳܐ
ܗܳܢܳܐ
ܕ݁ܗܳܠܶܝܢ
ܬ݁ܶܥܒ݁ܶܕ݂܂</div>
<div type="v" n="29">ܗܽܘ ܕ݁ܶܝܢ
ܝܶܫܽܘܥ ܐܶܡܰܪ
ܠܗܽܘܢ
ܐܶܫܰܐܶܠܟ݂ܽܘܢ
ܐܳܦ݂ ܐܶܢܳܐ
ܡܶܠܬ݂ܳܐ ܚܕ݂ܳܐ
ܕ݁ܬ݂ܺܐܡܪܽܘܢ
ܠܺܝ ܘܶܐܢܳܐ
ܐܳܡܰܪ ܐ݈ܢܳܐ
ܠܟ݂ܽܘܢ
ܒ݁ܰܐܝܢܳܐ
ܫܽܘܠܛܳܢܳܐ
ܗܳܠܶܝܢ
ܥܳܒ݂ܶܕ݂
ܐ݈ܢܳܐ܂</div>
<div type="v" n="30">ܡܰܥܡܽܘܕ݂ܺܝܬ݂ܶܗ
ܕ݁ܝܽܘܚܰܢܳܢ
ܡܶܢ ܐܰܝܡܶܟ݁ܳܐ
ܗ݈ܝ ܡܶܢ
ܫܡܰܝܳܐ ܐܰܘ
ܡܶܢ ܒ݁ܢܰܝ
ܐ݈ܢܳܫܳܐ
ܐܶܡܰܪܘ ܠܺܝ܂</div>
<div type="v" n="31">ܘܶܐܬ݂ܚܰܫܰܒ݂ܘ
ܒ݁ܢܰܦ݂ܫܗܽܘܢ
ܘܶܐܡܰܪܘ ܕ݁ܶܐܢ
ܢܺܐܡܰܪ ܠܶܗ
ܕ݁ܡܶܢ ܫܡܰܝܳܐ
ܐܳܡܰܪ ܠܰܢ
ܘܰܠܡܳܢܳܐ ܠܳܐ
ܗܰܝܡܶܢܬ݁ܽܘܢܳܝܗ݈ܝ܂</div>
<div type="v" n="32">ܘܰܕ݂ܢܺܐܡܰܪ
ܡܶܢ ܒ݁ܢܰܝ
ܐ݈ܢܳܫܳܐ
ܕ݁ܶܚܠܬ݂ܳܐ ܗ݈ܝ
ܡܶܢ ܥܰܡܳܐ
ܟ݁ܽܠܗܽܘܢ
ܓ݁ܶܝܪ
ܐܰܚܺܝܕ݂ܺܝܢ
ܗܘܰܘ ܠܶܗ
ܠܝܽܘܚܰܢܳܢ
ܕ݁ܫܰܪܺܝܪܳܐܝܺܬ݂
ܢܒ݂ܺܝܳܐ ܗ݈ܘ܂</div>
<div type="v" n="33">ܘܰܥܢܰܘ
ܘܳܐܡܪܺܝܢ ܠܶܗ
ܠܝܶܫܽܘܥ ܠܳܐ
ܝܳܕ݂ܥܺܝܢܰܢ
ܐܳܡܰܪ ܠܗܽܘܢ
ܐܳܦ݂ ܠܳܐ
ܐܶܢܳܐ ܐܳܡܰܪ
ܐ݈ܢܳܐ ܠܟ݂ܽܘܢ
ܒ݁ܰܐܝܢܳܐ
ܫܽܘܠܛܳܢܳܐ
ܗܳܠܶܝܢ
ܥܳܒ݂ܶܕ݂
ܐ݈ܢܳܐ܂</div>
</div>
<div type="ch" n="12">
<div type="title" n="title"> ܀ ܡܪܩܘܣ
ܝܒܒ </div>
<div type="v" n="1">ܘܫܰܪܺܝ
ܕ݁ܰܢܡܰܠܶܠ
ܥܰܡܗܽܘܢ
ܒ݁ܡܰܬ݂ܠܶܐ
ܓ݁ܰܒ݂ܪܳܐ ܚܰܕ݂
ܢܨܰܒ݂ ܟ݁ܰܪܡܳܐ
ܘܰܐܚܕ݁ܪܶܗ
ܣܝܳܓ݂ܳܐ
ܘܰܚܦ݂ܰܪ ܒ݁ܶܗ
ܡܰܥܨܰܪܬ݁ܳܐ
ܘܰܒ݂ܢܳܐ ܒ݁ܶܗ
ܡܰܓ݂ܕ݁ܠܳܐ
ܘܰܐܘܚܕ݂ܶܗ
ܠܦ݂ܰܠܳܚܶܐ
ܘܰܚܙܰܩ܂</div>
<div type="v" n="2">ܘܫܰܕ݁ܰܪ
ܠܘܳܬ݂
ܦ݁ܰܠܳܚܶܐ
ܥܰܒ݂ܕ݁ܶܗ
ܒ݁ܙܰܒ݂ܢܳܐ
ܕ݁ܡܶܢ ܦ݁ܺܐܪܶܐ
ܕ݁ܟ݂ܰܪܡܳܐ
ܢܶܣܰܒ݂܂</div>
<div type="v" n="3">ܗܶܢܽܘܢ
ܕ݁ܶܝܢ
ܡܚܰܐܘܽܗ݈ܝ
ܘܫܰܕ݁ܪܽܘܗ݈ܝ
ܟ݁ܰܕ݂
ܣܦ݂ܺܝܩ܂</div>
<div type="v" n="4">ܘܫܰܕ݁ܰܪ
ܬ݁ܽܘܒ݂
ܠܘܳܬ݂ܗܽܘܢ
ܥܰܒ݂ܕ݁ܳܐ
ܐ݈ܚܪܺܢܳܐ
ܘܳܐܦ݂ ܠܗܰܘ
ܪܰܓ݂ܡܽܘܗ݈ܝ
ܘܨܰܠܦ݂ܽܘܗ݈ܝ
ܘܫܰܕ݁ܪܽܘܗ݈ܝ
ܒ݁ܨܰܥܪܳܐ܂</div>
<div type="v" n="5">ܘܫܰܕ݁ܰܪ
ܬ݁ܽܘܒ݂
ܐ݈ܚܪܺܢܳܐ ܐܳܦ݂
ܠܗܰܘ
ܩܰܛܠܽܘܗ݈ܝ
ܘܰܠܣܰܓ݁ܺܝܶܐܐ
ܥܰܒ݂ܕ݁ܶܐ
ܐ݈ܚܪܳܢܶܐ
ܫܰܕ݁ܰܪ
ܘܡܶܢܗܽܘܢ ܡܚܰܘ
ܡܶܢܗܽܘܢ ܕ݁ܶܝܢ
ܩܰܛܶܠܘ܂</div>
<div type="v" n="6">ܚܰܪܬ݂ܳܐ
ܕ݁ܶܝܢ ܚܰܕ݂
ܒ݁ܪܳܐ
ܚܰܒ݁ܺܝܒ݂ܳܐ
ܐܺܝܬ݂ ܗ݈ܘܳܐ
ܠܶܗ ܘܫܰܕ݁ܪܶܗ
ܠܘܳܬ݂ܗܽܘܢ
ܐ݈ܚܪܳܝܰܬ݂
ܐܶܡܰܪ ܓ݁ܶܝܪ
ܟ݁ܒ݂ܰܪ
ܢܶܒ݂ܗܬ݂ܽܘܢ
ܡܶܢ ܒ݁ܶܪܝ܂</div>
<div type="v" n="7">ܗܳܢܽܘܢ
ܕ݁ܶܝܢ
ܦ݁ܰܠܳܚܶܐ
ܐܶܡܰܪܘ
ܒ݁ܢܰܦ݂ܫܗܽܘܢ
ܗܳܢܰܘ ܝܳܪܬ݁ܳܐ
ܬ݁ܰܘ
ܢܶܩܛܠܺܝܘܗ݈ܝ
ܘܬ݂ܶܗܘܶܐ
ܕ݁ܺܝܠܰܢ
ܝܳܪܬ݁ܽܘܬ݂ܳܐ܂</div>
<div type="v" n="8">ܘܰܢܣܰܒ݂ܘ
ܩܰܛܠܽܘܗ݈ܝ
ܘܰܐܦ݁ܩܽܘܗ݈ܝ
ܠܒ݂ܰܪ ܡܶܢ
ܟ݁ܰܪܡܳܐ܂</div>
<div type="v" n="9">ܡܳܢܳܐ
ܗܳܟ݂ܺܝܠ
ܢܶܥܒ݁ܶܕ݂
ܡܳܪܶܐ ܟ݁ܰܪܡܳܐ
ܢܺܐܬ݂ܶܐ
ܢܰܘܒ݁ܶܕ݂
ܠܗܳܢܽܘܢ
ܦ݁ܰܠܳܚܶܐ
ܘܢܶܬ݁ܠܺܝܘܗ݈ܝ
ܟ݁ܰܪܡܳܐ
ܠܰܐ݈ܚܪܳܢܶܐ܂</div>
<div type="v" n="10">ܘܳܐܦ݂ܠܳܐ
ܟ݁ܬ݂ܳܒ݂ܳܐ
ܗܳܢܳܐ
ܩܪܰܝܬ݁ܽܘܢ
ܕ݁ܟ݂ܺܐܦ݂ܳܐ
ܕ݁ܰܐܣܠܺܝܘ
ܒ݁ܰܢܳܝܶܐ ܗܺܝ
ܗܘܳܬ݂ ܠܪܺܫܳܐ
ܕ݁ܙܳܘܺܝܬ݂ܳܐ܂</div>
<div type="v" n="11">ܡܶܢ ܠܘܳܬ݂
ܡܳܪܝܳܐ ܗܘܳܬ݂
ܗܳܕ݂ܶܐ
ܘܺܐܝܬ݂ܶܝܗ
ܬ݁ܶܕ݂ܡܽܘܪܬ݁ܳܐ
ܒ݁ܥܰܝܢܰܝܢ܂</div>
<div type="v" n="12">ܘܒ݂ܳܥܶܝܢ
ܗ݈ܘܰܘ
ܠܡܶܐܚܕ݁ܶܗ
ܘܰܕ݂ܚܶܠܘ ܡܶܢ
ܥܰܡܳܐ ܝܺܕ݂ܰܥܘ
ܓ݁ܶܝܪ
ܕ݁ܰܥܠܰܝܗܽܘܢ
ܐܶܡܰܪ ܡܰܬ݂ܠܳܐ
ܗܳܢܳܐ
ܘܫܰܒ݂ܩܽܘܗ݈ܝ
ܘܶܐܙܰܠܘ܂</div>
<div type="v" n="13">ܘܫܰܕ݁ܰܪܘ
ܠܘܳܬ݂ܶܗ
ܐ݈ܢܳܫܳܐ ܡܶܢ
ܣܳܦ݂ܪܶܐ ܘܡܶܢ
ܕ݁ܒ݂ܶܝܬ݂
ܗܶܪܳܘܕ݂ܶܣ
ܕ݁ܰܢܨܽܘܕ݂ܽܘܢܳܝܗ݈ܝ
ܒ݁ܡܶܠܬ݂ܳܐ܂</div>
<div type="v" n="14">ܗܶܢܽܘܢ
ܕ݁ܶܝܢ ܐܶܬ݂ܰܘ
ܘܫܰܐܠܽܘܗ݈ܝ
ܡܰܠܦ݂ܳܢܳܐ
ܝܳܕ݂ܥܺܝܢ
ܚ݈ܢܰܢ
ܕ݁ܫܰܪܺܝܪ
ܐܰܢ݈ܬ݁ ܘܠܳܐ
ܫܩܺܝܠ ܐܰܢ݈ܬ݁
ܨܶܦ݂ܬ݂ܳܐ
ܠܐ݈ܢܳܫ ܠܳܐ
ܓ݁ܶܝܪ ܚܳܐܰܪ
ܐܰܢ݈ܬ݁
ܒ݁ܦ݁ܰܪܨܽܘܦ݁ܶܐ
ܕ݁ܰܒ݂ܢܰܝ
ܐ݈ܢܳܫܳܐ ܐܶܠܳܐ
ܒ݁ܰܫܪܳܪܳܐ
ܐܽܘܪܚܳܐ
ܕ݁ܰܐܠܳܗܳܐ
ܡܰܠܶܦ݂ ܐܰܢ݈ܬ݁
ܫܰܠܺܝܛ
ܠܡܶܬ݁ܰܠ
ܟ݁ܣܶܦ݂ ܪܺܫܳܐ
ܠܩܶܣܰܪ ܐܰܘ
ܠܳܐ ܢܶܬ݁ܶܠ
ܐܰܘ ܠܳܐ
ܢܶܬ݁ܶܠ܂</div>
<div type="v" n="15">ܗܽܘ ܕ݁ܶܝܢ
ܝܺܕ݂ܰܥ
ܢܶܟ݂ܠܗܽܘܢ
ܘܶܐܡܰܪ ܠܗܽܘܢ
ܡܳܢܳܐ ܡܢܰܣܶܝܢ
ܐܢ݈ܬ݁ܽܘܢ ܠܺܝ
ܐܰܝܬ݁ܰܘ ܠܺܝ
ܕ݁ܺܝܢܳܪܳܐ
ܐܶܚܙܶܐ܂</div>
<div type="v" n="16">ܘܰܐܝܬ݁ܺܝܘ
ܠܶܗ ܐܳܡܰܪ
ܠܗܽܘܢ ܕ݁ܡܰܢܽܘ
ܨܰܠܡܳܐ ܗܳܢܳܐ
ܘܰܟ݂ܬ݂ܳܒ݂ܳܐ
ܗܶܢܽܘܢ ܕ݁ܶܝܢ
ܐܶܡܰܪܘ
ܕ݁ܩܶܣܰܪ܂</div>
<div type="v" n="17">ܐܳܡܰܪ
ܠܗܽܘܢ ܝܶܫܽܘܥ
ܕ݁ܩܶܣܰܪ ܗܰܒ݂ܘ
ܠܩܶܣܰܪ
ܘܕ݂ܰܐܠܳܗܳܐ
ܠܰܐܠܳܗܳܐ
ܘܰܬ݂ܡܰܗܘ
ܗ݈ܘܰܘ ܒ݁ܶܗ܂</div>
<div type="v" n="18">ܘܶܐܬ݂ܰܘ
ܙܰܕ݁ܽܘܩܳܝܶܐ
ܠܘܳܬ݂ܶܗ
ܗܳܢܽܘܢ
ܕ݁ܳܐܡܪܺܝܢ
ܕ݁ܰܩܝܳܡܬ݁ܳܐ
ܠܰܝܬ݁
ܘܰܡܫܰܐܠܺܝܢ
ܗ݈ܘܰܘ ܠܶܗ
ܘܳܐܡܪܺܝܢ܂</div>
<div type="v" n="19">ܡܰܠܦ݂ܳܢܳܐ
ܡܽܘܫܶܐ
ܟ݁ܬ݂ܰܒ݂ ܠܰܢ
ܕ݁ܶܐܢ ܡܳܐܶܬ݂
ܐܰܚܽܘܗ݈ܝ
ܕ݁ܐ݈ܢܳܫ
ܘܫܳܒ݂ܶܩ
ܐܰܢ݈ܬ݁ܬ݂ܳܐ
ܘܰܒ݂ܢܰܝܳܐ ܠܳܐ
ܫܳܒ݂ܶܩ ܢܶܣܰܒ݂
ܐܰܚܽܘܗ݈ܝ
ܐܰܢ݈ܬ݁ܬ݂ܶܗ
ܘܰܢܩܺܝܡ
ܙܰܪܥܳܐ
ܠܰܐܚܽܘܗ݈ܝ܂</div>
<div type="v" n="20">ܫܰܒ݂ܥܳܐ
ܐܰܚܺܝܢ ܐܺܝܬ݂
ܗ݈ܘܰܘ
ܩܰܕ݂ܡܳܝܳܐ
ܢܣܰܒ݂
ܐܰܢ݈ܬ݁ܬ݂ܳܐ
ܘܡܺܝܬ݂ ܘܠܳܐ
ܫܒ݂ܰܩ
ܙܰܪܥܳܐ܂</div>
<div type="v" n="21">ܘܕ݂ܰܬ݂ܪܶܝܢ
ܢܰܣܒ݁ܳܗ
ܘܡܺܝܬ݂ ܟ݁ܰܕ݂
ܐܳܦ݂ ܠܳܐ ܗܽܘ
ܫܒ݂ܰܩ ܙܰܪܥܳܐ
ܘܕ݂ܰܬ݂ܠܳܬ݂ܳܐ
ܗܳܟ݂ܘܳܬ݂܂</div>
<div type="v" n="22">ܘܫܰܒ݂ܥܳܬ݂ܰܝܗܽܘܢ
ܢܰܣܒ݁ܽܘܗ ܘܠܳܐ
ܫܒ݂ܰܩܘ ܙܰܪܥܳܐ
ܐ݈ܚܪܳܝܰܬ݂
ܟ݁ܽܠܗܽܘܢ
ܡܺܝܬ݂ܰܬ݂ ܐܳܦ݂
ܗܺܝ
ܐܰܢ݈ܬ݁ܬ݂ܳܐ܂</div>
<div type="v" n="23">ܒ݁ܰܩܝܳܡܬ݁ܳܐ
ܗܳܟ݂ܺܝܠ
ܕ݁ܰܐܝܢܳܐ
ܡܶܢܗܽܘܢ
ܬ݁ܶܗܘܶܐ
ܐܰܢ݈ܬ݁ܬ݂ܳܐ
ܫܰܒ݂ܥܳܬ݂ܰܝܗܽܘܢ
ܓ݁ܶܝܪ
ܢܰܣܒ݁ܽܘܗ܂</div>
<div type="v" n="24">ܐܳܡܰܪ
ܠܗܽܘܢ ܝܶܫܽܘܥ
ܠܳܐ ܗ݈ܘܳܐ
ܡܶܛܽܠ ܗܳܕ݂ܶܐ
ܛܥܶܝܢ
ܐܢ݈ܬ݁ܽܘܢ
ܕ݁ܠܳܐ
ܝܳܕ݂ܥܺܝܢ
ܐܢ݈ܬ݁ܽܘܢ
ܟ݁ܬ݂ܳܒ݂ܶܐ
ܘܠܳܐ ܚܰܝܠܶܗ
ܕ݁ܰܐܠܳܗܳܐ܂</div>
<div type="v" n="25">ܡܳܐ ܓ݁ܶܝܪ
ܕ݁ܩܳܡܘ ܡܶܢ
ܡܺܝܬ݂ܶܐ ܠܳܐ
ܢܳܣܒ݁ܺܝܢ
ܢܶܫܶܐ ܐܳܦ݂
ܠܳܐ ܢܶܫܶܐ
ܗܳܘܝܳܢ
ܠܓ݂ܰܒ݂ܪܶܐ
ܐܶܠܳܐ
ܐܺܝܬ݂ܰܝܗܽܘܢ
ܐܰܝܟ݂
ܡܰܠܰܐܟ݂ܶܐ
ܕ݁ܒ݂ܰܫܡܰܝܳܐ܂</div>
<div type="v" n="26">ܥܰܠ
ܡܺܝܬ݂ܶܐ ܕ݁ܶܝܢ
ܕ݁ܩܳܝܡܺܝܢ ܠܳܐ
ܩܪܰܝܬ݁ܽܘܢ
ܒ݁ܰܟ݂ܬ݂ܳܒ݂ܳܐ
ܕ݁ܡܽܘܫܶܐ
ܐܰܝܟ݁ܰܢܳܐ ܡܶܢ
ܣܰܢܝܳܐ ܐܶܡܰܪ
ܠܶܗ ܐܰܠܳܗܳܐ
ܐܶܢܳܐ ܐ݈ܢܳܐ
ܐܰܠܳܗܶܗ
ܕ݁ܰܐܒ݂ܪܳܗܳܡ
ܘܰܐܠܳܗܶܗ
ܕ݁ܺܐܝܣܚܳܩ
ܘܰܐܠܳܗܶܗ
ܕ݁ܝܰܥܩܽܘܒ݂܂</div>
<div type="v" n="27">ܘܠܳܐ ܗܘܳܐ
ܐܰܠܳܗܳܐ
ܕ݁ܡܺܝܬ݂ܶܐ
ܐܶܠܳܐ ܕ݁ܚܰܝܶܐ
ܐܰܢ݈ܬ݁ܽܘܢ
ܗܳܟ݂ܺܝܠ
ܣܰܓ݁ܺܝ ܛܳܥܶܝܢ
ܐܢ݈ܬ݁ܽܘܢ܂</div>
<div type="v" n="28">ܘܰܩܪܶܒ݂
ܚܰܕ݂ ܡܶܢ
ܣܳܦ݂ܪܶܐ
ܘܰܫܡܰܥ ܐܶܢܽܘܢ
ܕ݁ܕ݂ܳܪܫܺܝܢ
ܘܰܚܙܳܐ
ܕ݁ܫܰܦ݁ܺܝܪ
ܐܰܬ݂ܺܝܒ݂
ܠܗܽܘܢ
ܦ݁ܶܬ݂ܓ݂ܳܡܳܐ
ܘܫܰܐܠܶܗ
ܐܰܝܢܰܘ
ܦ݁ܽܘܩܕ݁ܳܢܳܐ
ܩܰܕ݂ܡܳܝܳܐ
ܕ݁ܟ݂ܽܠܗܽܘܢ܂</div>
<div type="v" n="29">ܐܳܡܰܪ ܠܶܗ
ܝܶܫܽܘܥ
ܩܰܕ݂ܡܳܝ ܡܶܢ
ܟ݁ܽܠܗܽܘܢ
ܦ݁ܽܘܩܕ݁ܳܢܶܐ
ܫܡܰܥ
ܐܺܝܣܪܳܝܶܠ
ܡܳܪܝܳܐ
ܐܰܠܳܗܰܢ
ܡܳܪܝܳܐ ܚܰܕ݂
ܗ݈ܽܘ܂</div>
<div type="v" n="30">ܘܰܕ݂ܬ݂ܶܪܚܰܡ
ܠܡܳܪܝܳܐ
ܐܰܠܳܗܳܟ݂ ܡܶܢ
ܟ݁ܽܠܶܗ
ܠܶܒ݁ܳܟ݂ ܘܡܶܢ
ܟ݁ܽܠܳܗ
ܢܰܦ݂ܫܳܟ݂ ܘܡܶܢ
ܟ݁ܽܠܶܗ
ܪܶܥܝܳܢܳܟ݂
ܘܡܶܢ ܟ݁ܽܠܶܗ
ܚܰܝܠܳܟ݂ ܗܳܢܰܘ
ܦ݁ܽܘܩܕ݁ܳܢܳܐ
ܩܰܕ݂ܡܳܝܳܐ܂</div>
<div type="v" n="31">ܘܕ݂ܰܬ݂ܪܶܝܢ
ܕ݁ܕ݂ܳܡܶܐ ܠܶܗ
ܕ݁ܬ݂ܰܚܶܒ݂
ܠܩܰܪܺܝܒ݂ܳܟ݂
ܐܰܝܟ݂
ܢܰܦ݂ܫܳܟ݂
ܦ݁ܽܘܩܕ݁ܳܢܳܐ
ܐ݈ܚܪܺܢܳܐ
ܕ݁ܪܰܒ݁ ܡܶܢ
ܗܳܠܶܝܢ
ܠܰܝܬ݁܂</div>
<div type="v" n="32">ܐܳܡܰܪ ܠܶܗ
ܗܰܘ ܣܳܦ݂ܪܳܐ
ܫܰܦ݁ܺܝܪ
ܪܰܒ݁ܺܝ
ܒ݁ܰܫܪܳܪܳܐ
ܐܶܡܰܪܬ݁
ܕ݁ܚܰܕ݂ ܗ݈ܽܘ
ܘܠܰܝܬ݁
ܐ݈ܚܪܺܝܢ ܠܒ݂ܰܪ
ܡܶܢܶܗ܂</div>
<div type="v" n="33">ܘܰܕ݂ܢܶܪܚܡܺܝܘܗ݈ܝ
ܐ݈ܢܳܫ ܡܶܢ
ܟ݁ܽܠܶܗ ܠܶܒ݁ܳܐ
ܘܡܶܢ ܟ݁ܽܠܶܗ
ܪܶܥܝܳܢܳܐ ܘܡܶܢ
ܟ݁ܽܠܳܗ
ܢܰܦ݂ܫܳܐ ܘܡܶܢ
ܟ݁ܽܠܶܗ ܚܰܝܠܳܐ
ܘܰܕ݂ܢܶܪܚܰܡ
ܩܰܪܺܝܒ݂ܶܗ
ܐܰܝܟ݂ ܢܰܦ݂ܫܶܗ
ܝܰܬ݁ܺܝܪܳܐ ܗ݈ܝ
ܡܶܢ ܟ݁ܽܠܗܽܘܢ
ܝܰܩܕ݁ܶܐ
ܘܕ݂ܶܒ݂ܚܶܐ܂</div>
<div type="v" n="34">ܝܶܫܽܘܥ
ܕ݁ܶܝܢ ܚܙܳܝܗ݈ܝ
ܕ݁ܚܰܟ݁ܺܝܡܳܐܝܺܬ݂
ܡܦ݂ܰܢܶܐ
ܦ݁ܶܬ݂ܓ݂ܳܡܳܐ
ܥܢܳܐ ܘܶܐܡܰܪ
ܠܶܗ ܠܳܐ
ܗ݈ܘܰܝܬ݁
ܪܰܚܺܝܩ ܡܶܢ
ܡܰܠܟ݁ܽܘܬ݂ܳܐ
ܕ݁ܰܐܠܳܗܳܐ
ܘܠܳܐ ܐ݈ܢܳܫ
ܬ݁ܽܘܒ݂ ܐܰܡܪܰܚ
ܕ݁ܰܢܫܰܐܠܺܝܘܗ݈ܝ܂</div>
<div type="v" n="35">ܘܰܥܢܳܐ
ܝܶܫܽܘܥ ܘܶܐܡܰܪ
ܟ݁ܰܕ݂ ܡܰܠܶܦ݂
ܒ݁ܗܰܝܟ݁ܠܳܐ
ܐܰܝܟ݁ܰܢܳܐ
ܐܳܡܪܺܝܢ
ܣܳܦ݂ܪܶܐ
ܕ݁ܰܡܫܺܝܚܳܐ
ܒ݁ܪܶܗ ܗ݈ܽܘ
ܕ݁ܕ݂ܰܘܺܝܕ݂܂</div>
<div type="v" n="36">ܗܽܘ ܓ݁ܶܝܪ
ܕ݁ܰܘܺܝܕ݂
ܐܶܡܰܪ
ܒ݁ܪܽܘܚܳܐ
ܕ݁ܩܽܘܕ݂ܫܳܐ
ܕ݁ܶܐܡܰܪ
ܡܳܪܝܳܐ ܠܡܳܪܝ
ܬ݁ܶܒ݂ ܠܳܟ݂
ܡܶܢ ܝܰܡܺܝܢܝ
ܥܕ݂ܰܡܳܐ
ܕ݁ܶܐܣܺܝܡ
ܒ݁ܥܶܠܕ݁ܒ݂ܳܒ݂ܰܝܟ݁
ܟ݁ܽܘܒ݂ܫܳܐ
ܬ݁ܚܶܝܬ݂
ܪܶܓ݂ܠܰܝܟ݁܂</div>
<div type="v" n="37">ܗܽܘ
ܗܳܟ݂ܺܝܠ
ܕ݁ܰܘܺܝܕ݂
ܩܳܪܶܐ ܠܶܗ
ܡܳܪܝ
ܘܰܐܝܟ݁ܰܢܳܐ
ܒ݁ܪܶܗ
ܐܺܝܬ݂ܰܘܗ݈ܝ
ܘܟ݂ܽܠܶܗ
ܟ݁ܶܢܫܳܐ ܫܳܡܰܥ
ܗ݈ܘܳܐ ܠܶܗ
ܒ݁ܰܣܺܝܡܳܐܝܺܬ݂܂</div>
<div type="v" n="38">ܘܰܒ݂ܝܽܘܠܦ݁ܳܢܶܗ
ܐܳܡܰܪ ܗ݈ܘܳܐ
ܠܗܽܘܢ
ܐܶܙܕ݁ܰܗ݈ܪܘ
ܡܶܢ ܣܳܦ݂ܪܶܐ
ܕ݁ܨܳܒ݂ܶܝܢ
ܕ݁ܒ݂ܶܐܣܛܠܶܐ
ܢܗܰܠܟ݂ܽܘܢ
ܘܪܳܚܡܺܝܢ
ܫܠܳܡܳܐ
ܒ݁ܫܽܘܩܶܐ܂</div>
<div type="v" n="39">ܘܪܺܝܫ
ܡܰܘܬ݁ܒ݂ܶܐ
ܒ݁ܰܟ݂ܢܽܘܫܳܬ݂ܳܐ
ܘܪܺܝܫ ܣܡܳܟ݂ܶܐ
ܒ݁ܰܚܫܳܡܝܳܬ݂ܳܐ܂</div>
<div type="v" n="40">ܗܳܢܽܘܢ
ܕ݁ܳܐܟ݂ܠܺܝܢ
ܒ݁ܳܬ݁ܶܐ
ܕ݁ܰܐܪܡܠܳܬ݂ܳܐ
ܒ݁ܥܶܠܬ݂ܳܐ
ܕ݁ܡܰܘܪܟ݂ܺܝܢ
ܨܠܰܘܳܬ݂ܗܽܘܢ
ܗܶܢܽܘܢ
ܢܩܰܒ݁ܠܽܘܢ
ܕ݁ܺܝܢܳܐ
ܝܰܬ݁ܺܝܪܳܐ܂</div>
<div type="v" n="41">ܘܟ݂ܰܕ݂
ܝܺܬ݂ܶܒ݂
ܝܶܫܽܘܥ
ܠܽܘܩܒ݂ܰܠ
ܒ݁ܶܝܬ݂ ܓ݁ܰܙܳܐ
ܚܳܐܰܪ ܗ݈ܘܳܐ
ܐܰܝܟ݁ܰܢܳܐ
ܟ݁ܶܢܫܶܐ
ܪܳܡܶܝܢ
ܥܽܘܪܦ݂ܳܢܳܐ
ܒ݁ܶܝܬ݂ ܓ݁ܰܙܳܐ
ܘܣܰܓ݁ܺܝܶܐܐ
ܥܰܬ݁ܺܝܪܶܐ
ܪܳܡܶܝܢ ܗ݈ܘܰܘ
ܣܰܓ݁ܺܝ܂</div>
<div type="v" n="42">ܘܶܐܬ݂ܳܬ݂
ܐܰܪܡܰܠܬ݁ܳܐ
ܚܕ݂ܳܐ
ܡܶܣܟ݁ܺܢܬ݁ܳܐ
ܐܰܪܡܝܰܬ݂
ܬ݁ܪܶܝܢ ܡܢܺܝܢ
ܕ݁ܺܐܝܬ݂ܰܝܗܽܘܢ
ܫܳܡܽܘܢܶܐ܂</div>
<div type="v" n="43">ܘܰܩܪܳܐ
ܝܶܫܽܘܥ
ܠܬ݂ܰܠܡܺܝܕ݂ܰܘܗ݈ܝ
ܘܶܐܡܰܪ ܠܗܽܘܢ
ܐܰܡܺܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܗܳܕ݂ܶܐ
ܐܰܪܡܰܠܬ݁ܳܐ
ܡܶܣܟ݁ܺܢܬ݁ܳܐ
ܝܰܬ݁ܺܝܪ ܡܶܢ
ܟ݁ܽܠܗܽܘܢ
ܐ݈ܢܳܫܳܐ
ܕ݁ܪܳܡܶܝܢ
ܐܰܪܡܝܰܬ݂
ܒ݁ܶܝܬ݂
ܓ݁ܰܙܳܐ܂</div>
<div type="v" n="44">ܟ݁ܽܠܗܽܘܢ
ܓ݁ܶܝܪ ܡܶܢ
ܡܶܕ݁ܶܡ
ܕ݁ܝܰܬ݁ܺܝܪ
ܠܗܽܘܢ ܐܰܪܡܺܝܘ
ܗܳܕ݂ܶܐ ܕ݁ܶܝܢ
ܡܶܢ
ܚܰܣܺܝܪܽܘܬ݂ܳܗ
ܟ݁ܽܠ ܡܶܕ݁ܶܡ
ܕ݁ܺܐܝܬ݂ ܗ݈ܘܳܐ
ܠܳܗ
ܐܰܪܡܝܰܬ݂ܶܗ
ܟ݁ܽܠܶܗ
ܩܶܢܝܳܢܳܗ܂</div>
</div>
<div type="ch" n="13">
<div type="title" n="title"> ܀ ܡܪܩܘܣ
ܝܓܓ </div>
<div type="v" n="1">ܘܟ݂ܰܕ݂
ܢܦ݂ܰܩ ܝܶܫܽܘܥ
ܡܶܢ ܗܰܝܟ݁ܠܳܐ
ܐܶܡܰܪ ܠܶܗ
ܚܰܕ݂ ܡܶܢ
ܬ݁ܰܠܡܺܝܕ݂ܰܘܗ݈ܝ
ܡܰܠܦ݂ܳܢܳܐ ܗܳܐ
ܚܙܺܝ ܐܰܝܠܶܝܢ
ܟ݁ܺܐܦ݂ܶܐ
ܘܰܐܝܠܶܝܢ
ܒ݁ܶܢܝܳܢܶܐ܂</div>
<div type="v" n="2">ܝܶܫܽܘܥ
ܕ݁ܶܝܢ ܐܶܡܰܪ
ܠܶܗ ܚܳܙܶܐ
ܐܰܢ݈ܬ݁ ܗܳܠܶܝܢ
ܒ݁ܶܢܝܳܢܶܐ
ܪܰܘܪܒ݂ܶܐ ܠܳܐ
ܡܶܫܬ݁ܰܒ݂ܩܳܐ
ܗܳܪܟ݁ܳܐ
ܟ݁ܺܐܦ݂ ܥܰܠ
ܟ݁ܺܐܦ݂ ܕ݁ܠܳܐ
ܡܶܣܬ݁ܰܬ݂ܪܳܐ܂</div>
<div type="v" n="3">ܘܟ݂ܰܕ݂
ܝܺܬ݂ܶܒ݂
ܝܶܫܽܘܥ
ܒ݁ܛܽܘܪܳܐ
ܕ݁ܙܰܝܬ݁ܶܐ
ܠܽܘܩܒ݂ܰܠ
ܗܰܝܟ݁ܠܳܐ
ܫܰܐܠܽܘܗ݈ܝ
ܟ݁ܺܐܦ݂ܳܐ
ܘܝܰܥܩܽܘܒ݂
ܘܝܽܘܚܰܢܳܢ
ܘܰܐܢܕ݁ܪܶܐܘܳܣ
ܒ݁ܰܠܚܽܘܕ݂ܰܝܗܽܘܢ܂</div>
<div type="v" n="4">ܐܶܡܰܪ ܠܰܢ
ܐܶܡܰܬ݂ܝ
ܗܳܠܶܝܢ
ܢܶܗܘܝܳܢ
ܘܡܳܢܳܐ ܐܳܬ݂ܳܐ
ܡܳܐ
ܕ݁ܩܰܪܺܝܒ݂ܳܢ
ܗܳܠܶܝܢ
ܟ݁ܽܠܗܶܝܢ
ܠܡܶܫܬ݁ܰܠܳܡܽܘ܂</div>
<div type="v" n="5">ܗܽܘ ܕ݁ܶܝܢ
ܝܶܫܽܘܥ ܫܰܪܺܝ
ܠܡܺܐܡܰܪ ܠܗܽܘܢ
ܚܙܰܘ ܕ݁ܰܠܡܳܐ
ܐ݈ܢܳܫ
ܢܰܛܥܶܝܟ݂ܽܘܢ܂</div>
<div type="v" n="6">ܣܰܓ݁ܺܝܶܐܐ
ܓ݁ܶܝܪ
ܢܺܐܬ݂ܽܘܢ
ܒ݁ܫܶܡܝ
ܘܢܺܐܡܪܽܘܢ
ܕ݁ܶܐܢܳܐ ܐ݈ܢܳܐ
ܘܰܠܣܰܓ݁ܺܝܶܐܐ
ܢܰܛܥܽܘܢ܂</div>
<div type="v" n="7">ܡܳܐ ܕ݁ܶܝܢ
ܕ݁ܰܫܡܰܥܬ݁ܽܘܢ
ܩܪܳܒ݂ܶܐ
ܘܛܶܒ݁ܳܐ
ܕ݁ܩܺܐܪܣܶܐ ܠܳܐ
ܬ݁ܶܕ݂ܚܠܽܘܢ
ܥܬ݂ܺܝܕ݂ ܗ݈ܽܘ
ܕ݁ܢܶܗܘܶܐ
ܐܶܠܳܐ ܠܳܐ
ܥܕ݂ܰܟ݁ܺܝܠ
ܚܰܪܬ݂ܳܐ܂</div>
<div type="v" n="8">ܢܩܽܘܡ
ܓ݁ܶܝܪ ܥܰܡܳܐ
ܥܰܠ ܥܰܡܳܐ
ܘܡܰܠܟ݁ܽܘ ܥܰܠ
ܡܰܠܟ݁ܽܘ
ܘܢܶܗܘܽܘܢ
ܙܰܘܥܶܐ
ܒ݁ܕ݂ܽܘܟ݁ܳܐ
ܕ݁ܽܘܟ݁ܳܐ
ܘܢܶܗܘܽܘܢ
ܟ݁ܰܦ݂ܢܶܐ
ܘܰܫܓ݂ܽܘܫܝܶܐ
ܗܳܠܶܝܢ ܪܺܫܳܐ
ܐܶܢܶܝܢ
ܕ݁ܚܶܒ݂ܠܶܐ܂</div>
<div type="v" n="9">ܚܙܰܘ ܕ݁ܶܝܢ
ܐܰܢ݈ܬ݁ܽܘܢ
ܢܰܦ݂ܫܟ݂ܽܘܢ
ܢܰܫܠܡܽܘܢܳܟ݂ܽܘܢ
ܓ݁ܶܝܪ
ܠܕ݂ܰܝܳܢܶܐ
ܘܒ݂ܰܟ݂ܢܽܘܫܳܬ݂ܗܽܘܢ
ܬ݁ܶܬ݂ܢܰܓ݁ܕ݂ܽܘܢ
ܘܰܩܕ݂ܳܡ
ܡܰܠܟ݁ܶܐ
ܘܗܺܓ݂ܡܽܘܢܶܐ
ܬ݁ܩܽܘܡܽܘܢ
ܡܶܛܽܠܳܬ݂ܝ
ܠܣܳܗܕ݁ܽܘܬ݂ܗܽܘܢ܂</div>
<div type="v" n="10">ܠܽܘܩܕ݂ܰܡ
ܕ݁ܶܝܢ
ܥܬ݂ܺܝܕ݂ܳܐ
ܕ݁ܬ݂ܶܬ݂ܟ݁ܪܶܙ
ܣܒ݂ܰܪܬ݂ܝ
ܒ݁ܟ݂ܽܠܗܽܘܢ
ܥܰܡ݈ܡܶܐ܂</div>
<div type="v" n="11">ܡܳܐ
ܕ݁ܰܡܩܰܪܒ݂ܺܝܢ
ܠܟ݂ܽܘܢ ܕ݁ܶܝܢ
ܕ݁ܢܰܫܠܡܽܘܢܳܟ݂ܽܘܢ
ܠܳܐ
ܬ݁ܩܰܕ݁ܡܽܘܢ
ܬ݁ܺܐܨܦ݁ܽܘܢ
ܡܳܢܳܐ
ܬ݁ܡܰܠܠܽܘܢ
ܘܠܳܐ ܬ݁ܶܪܢܽܘܢ
ܐܶܠܳܐ ܡܶܕ݁ܶܡ
ܕ݁ܡܶܬ݂ܺܝܗܶܒ݂
ܠܟ݂ܽܘܢ ܒ݁ܗܳܝ
ܫܳܥܬ݂ܳܐ ܗܰܘ
ܡܰܠܶܠܘ ܠܳܐ
ܗ݈ܘܳܐ ܓ݁ܶܝܪ
ܐܰܢ݈ܬ݁ܽܘܢ
ܡܡܰܠܠܺܝܢ
ܐܶܠܳܐ ܪܽܘܚܳܐ
ܕ݁ܩܽܘܕ݂ܫܳܐ܂</div>
<div type="v" n="12">ܢܰܫܠܶܡ
ܕ݁ܶܝܢ ܐܰܚܳܐ
ܠܰܐܚܽܘܗ݈ܝ
ܠܡܰܘܬ݁ܳܐ
ܘܰܐܒ݂ܳܐ
ܠܰܒ݂ܪܶܗ
ܘܰܢܩܽܘܡܽܘܢ
ܒ݁ܢܰܝܳܐ ܥܰܠ
ܐܰܒ݂ܳܗܰܝܗܽܘܢ
ܘܰܢܡܺܝܬ݂ܽܘܢ
ܐܶܢܽܘܢ܂</div>
<div type="v" n="13">ܘܬ݂ܶܗܘܽܘܢ
ܣܢܺܝܐܝܺܢ ܡܶܢ
ܟ݁ܽܠܢܳܫ ܡܶܛܽܠ
ܫܶܡܝ ܡܰܢ
ܕ݁ܶܝܢ
ܕ݁ܰܢܣܰܝܒ݁ܰܪ
ܥܕ݂ܰܡܳܐ
ܠܚܰܪܬ݂ܳܐ ܗܽܘ
ܢܺܚܶܐ܂</div>
<div type="v" n="14">ܡܳܐ ܕ݁ܶܝܢ
ܕ݁ܰܚܙܰܝܬ݁ܽܘܢ
ܐܳܬ݂ܳܐ
ܛܰܢܦ݂ܬ݂ܳܐ
ܕ݁ܚܽܘܪܒ݁ܳܐ
ܗܳܝ
ܕ݁ܰܐܡܺܝܪܳܐ
ܒ݁ܕ݂ܳܢܺܝܐܝܶܠ
ܢܒ݂ܺܝܳܐ
ܕ݁ܩܳܝܡܳܐ
ܐܰܝܟ݁ܳܐ ܕ݁ܠܳܐ
ܘܳܠܶܐ ܗܰܘ
ܕ݁ܩܳܪܶܐ
ܢܶܣܬ݁ܰܟ݁ܰܠ
ܗܳܝܕ݁ܶܝܢ
ܐܰܝܠܶܝܢ
ܕ݁ܒ݂ܺܝܗܽܘܕ݂
ܐܶܢܽܘܢ
ܢܶܥܪܩܽܘܢ
ܠܛܽܘܪܳܐ܂</div>
<div type="v" n="15">ܘܡܰܢ
ܕ݁ܒ݂ܶܐܓ݁ܳܪܳܐ
ܗ݈ܘ ܠܳܐ
ܢܶܚܽܘܬ݂ ܘܠܳܐ
ܢܶܥܽܘܠ
ܠܡܶܫܩܰܠ
ܡܶܕ݁ܶܡ ܡܶܢ
ܒ݁ܰܝܬ݁ܶܗ܂</div>
<div type="v" n="16">ܘܡܰܢ
ܕ݁ܰܒ݂ܚܰܩܠܳܐ
ܗ݈ܘ ܠܳܐ
ܢܶܬ݂ܗܦ݂ܶܟ݂
ܠܒ݂ܶܣܬ݁ܪܶܗ
ܕ݁ܢܶܫܩܽܘܠ
ܠܒ݂ܳܫܶܗ܂</div>
<div type="v" n="17">ܘܳܝ ܕ݁ܶܝܢ
ܠܒ݂ܰܛܢܳܬ݂ܳܐ
ܘܠܰܐܝܠܶܝܢ
ܕ݁ܡܰܝܢܩܳܢ
ܒ݁ܗܳܢܽܘܢ
ܝܰܘܡܳܬ݂ܳܐ܂</div>
<div type="v" n="18">ܨܰܠܰܘ
ܕ݁ܶܝܢ ܕ݁ܠܳܐ
ܢܶܗܘܶܐ
ܥܪܽܘܩܺܝܟ݂ܽܘܢ
ܒ݁ܣܰܬ݂ܘܳܐ܂</div>
<div type="v" n="19">ܢܶܗܘܶܐ
ܓ݁ܶܝܪ
ܒ݁ܝܰܘܡܳܬ݂ܳܐ
ܗܳܢܽܘܢ
ܐܽܘܠܨܳܢܳܐ
ܕ݁ܠܳܐ ܗܘܳܐ
ܐܰܟ݂ܘܳܬ݂ܶܗ
ܡܶܢ ܪܺܝܫ
ܒ݁ܪܺܝܬ݂ܳܐ
ܕ݁ܰܒ݂ܪܳܐ
ܐܰܠܳܗܳܐ
ܥܕ݂ܰܡܳܐ
ܠܗܳܫܳܐ ܘܠܳܐ
ܢܶܗܘܶܐ܂</div>
<div type="v" n="20">ܘܶܐܠܽܘ
ܠܳܐ ܡܳܪܝܳܐ
ܕ݁ܟ݂ܰܪܺܝ
ܝܰܘܡܳܬ݂ܳܐ
ܗܳܢܽܘܢ ܠܳܐ
ܚܳܝܶܐ ܗ݈ܘܳܐ
ܟ݁ܽܠ ܒ݁ܣܰܪ
ܐܶܠܳܐ ܡܶܛܽܠ
ܓ݁ܒ݂ܰܝܳܐ
ܕ݁ܰܓ݂ܒ݂ܳܐ
ܟ݁ܰܪܺܝ
ܝܰܘܡܳܬ݂ܳܐ
ܗܳܢܽܘܢ܂</div>
<div type="v" n="21">ܗܳܝܕ݁ܶܝܢ
ܐܶܢ ܐ݈ܢܳܫ
ܢܺܐܡܰܪ ܠܟ݂ܽܘܢ
ܕ݁ܗܳܐ ܗܳܪܟ݁ܳܐ
ܗ݈ܘ ܡܫܺܝܚܳܐ
ܘܗܳܐ
ܗܳܪܬ݁ܰܡܳܢ ܠܳܐ
ܬ݁ܗܰܝܡܢܽܘܢ܂</div>
<div type="v" n="22">ܢܩܽܘܡܽܘܢ
ܓ݁ܶܝܪ ܡܫܺܝܚܶܐ
ܕ݁ܕ݂ܰܓ݁ܳܠܽܘܬ݂ܳܐ
ܘܰܢܒ݂ܺܝܶܐ
ܕ݁ܟ݂ܰܕ݁ܳܒ݂ܽܘܬ݂ܳܐ
ܘܢܶܬ݁ܠܽܘܢ
ܐܳܬ݂ܘܳܬ݂ܳܐ
ܘܬ݂ܶܕ݂ܡܪܳܬ݂ܳܐ
ܘܢܰܛܥܽܘܢ ܐܶܢ
ܡܶܫܟ݁ܚܳܐ ܐܳܦ݂
ܠܰܓ݂ܒ݂ܰܝܳܐ܂</div>
<div type="v" n="23">ܐܰܢ݈ܬ݁ܽܘܢ
ܕ݁ܶܝܢ
ܐܶܙܕ݁ܰܗ݈ܪܘ
ܗܳܐ ܩܰܕ݁ܡܶܬ݂
ܐܶܡܪܶܬ݂
ܠܟ݂ܽܘܢ ܟ݁ܽܠ
ܡܶܕ݁ܶܡ܂</div>
<div type="v" n="24">ܒ݁ܗܳܢܽܘܢ
ܕ݁ܶܝܢ
ܝܰܘܡܳܬ݂ܳܐ
ܒ݁ܳܬ݂ܰܪ
ܐܽܘܠܨܳܢܳܐ ܗܰܘ
ܫܶܡܫܳܐ
ܢܶܚܫܰܟ݂
ܘܣܰܗܪܳܐ ܠܳܐ
ܢܶܬ݁ܶܠ
ܢܽܘܗܪܶܗ܂</div>
<div type="v" n="25">ܘܟ݂ܰܘܟ݁ܒ݂ܶܐ
ܢܶܦ݁ܠܽܘܢ ܡܶܢ
ܫܡܰܝܳܐ
ܘܚܰܝܠܰܘܳܬ݂ܳܐ
ܕ݁ܰܫܡܰܝܳܐ
ܢܶܬ݁ܬ݁ܙܺܝܥܽܘܢ܂</div>
<div type="v" n="26">ܘܗܳܝܕ݁ܶܝܢ
ܢܶܚܙܽܘܢܳܝܗ݈ܝ
ܠܰܒ݂ܪܶܗ
ܕ݁ܐ݈ܢܳܫܳܐ
ܟ݁ܰܕ݂ ܐܳܬ݂ܶܐ
ܒ݁ܰܥܢܳܢܶܐ ܥܰܡ
ܚܰܝܠܳܐ ܪܰܒ݁ܳܐ
ܘܥܰܡ
ܫܽܘܒ݂ܚܳܐ܂</div>
<div type="v" n="27">ܗܳܝܕ݁ܶܝܢ
ܢܫܰܕ݁ܰܪ
ܡܰܠܰܐܟ݂ܰܘܗ݈ܝ
ܘܰܢܟ݂ܰܢܶܫ
ܠܰܓ݂ܒ݂ܰܘܗ݈ܝ
ܡܶܢ
ܐܰܪܒ݁ܥܳܬ݂ܰܝܗܶܝܢ
ܪܽܘܚܶܐ ܡܶܢ
ܪܺܫܳܗ
ܕ݁ܰܐܪܥܳܐ
ܘܰܥܕ݂ܰܡܳܐ
ܠܪܺܫܳܗ
ܕ݁ܰܫܡܰܝܳܐ܂</div>
<div type="v" n="28">ܡܶܢ
ܬ݁ܺܬ݁ܳܐ ܕ݁ܶܝܢ
ܝܺܠܰܦ݂ܘ
ܦ݁ܶܠܶܐܬ݂ܳܐ
ܕ݁ܡܳܐ ܕ݁ܪܰܟ݂
ܣܰܘܟ݁ܶܝܗ
ܘܰܦ݂ܪܰܥܘ
ܛܰܪܦ݂ܶܝܗ
ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܰܡܛܳܐ
ܩܰܝܛܳܐ܂</div>
<div type="v" n="29">ܗܳܟ݂ܰܢܳܐ
ܐܳܦ݂
ܐܰܢ݈ܬ݁ܽܘܢ ܡܳܐ
ܕ݁ܰܚܙܰܝܬ݁ܽܘܢ
ܗܳܠܶܝܢ
ܕ݁ܗܳܘܝܳܢ
ܕ݁ܰܥܘ
ܕ݁ܩܰܪܺܝܒ݂ܳܐ
ܗ݈ܝ ܥܰܠ
ܬ݁ܰܪܥܳܐ܂</div>
<div type="v" n="30">ܐܰܡܺܝܢ
ܐܳܡܰܪ ܐ݈ܢܳܐ
ܠܟ݂ܽܘܢ ܕ݁ܠܳܐ
ܬ݁ܶܥܒ݁ܰܪ
ܫܰܪܒ݁ܬ݂ܳܐ
ܗܳܕ݂ܶܐ
ܥܕ݂ܰܡܳܐ
ܕ݁ܗܳܠܶܝܢ
ܟ݁ܽܠܗܶܝܢ
ܢܶܗܘܝܳܢ܂</div>
<div type="v" n="31">ܫܡܰܝܳܐ
ܘܰܐܪܥܳܐ
ܢܶܥܒ݁ܪܽܘܢ
ܘܡܶܠܰܝ ܠܳܐ
ܢܶܥܒ݁ܪܳܢ܂</div>
<div type="v" n="32">ܥܰܠ ܕ݁ܶܝܢ
ܝܰܘܡܳܐ ܗܰܘ
ܘܥܰܠ ܫܳܥܬ݂ܳܐ
ܗܳܝ ܐ݈ܢܳܫ ܠܳܐ
ܝܳܕ݂ܰܥ
ܐܳܦ݂ܠܳܐ
ܡܰܠܰܐܟ݂ܶܐ
ܕ݁ܰܫܡܰܝܳܐ
ܘܠܳܐ ܒ݁ܪܳܐ
ܐܶܠܳܐ ܐܶܢ
ܐܰܒ݂ܳܐ܂</div>
<div type="v" n="33">ܚܙܰܘ
ܐܶܬ݁ܬ݁ܥܺܝܪܘ
ܘܨܰܠܰܘ ܠܳܐ
ܓ݁ܶܝܪ
ܝܳܕ݂ܥܺܝܢ
ܐܢ݈ܬ݁ܽܘܢ
ܐܶܡܰܬ݂ܝ ܗ݈ܽܘ
ܙܰܒ݂ܢܳܐ܂</div>
<div type="v" n="34">ܐܰܝܟ݂
ܓ݁ܰܒ݂ܪܳܐ ܗ݈ܘ
ܓ݁ܶܝܪ ܕ݁ܰܚܙܰܩ
ܘܰܫܒ݂ܰܩ
ܒ݁ܰܝܬ݁ܶܗ
ܘܝܰܗ݈ܒ݂
ܫܽܘܠܛܳܢܳܐ
ܠܥܰܒ݂ܕ݁ܰܘܗ݈ܝ
ܘܰܠܐ݈ܢܳܫ
ܐ݈ܢܳܫ
ܥܒ݂ܳܕ݂ܶܗ
ܘܰܠܬ݂ܳܪܥܳܐ
ܦ݁ܰܩܶܕ݂
ܕ݁ܢܶܗܘܶܐ
ܥܺܝܪ܂</div>
<div type="v" n="35">ܐܶܬ݁ܬ݁ܥܺܝܪܘ
ܗܳܟ݂ܺܝܠ ܕ݁ܠܳܐ
ܝܳܕ݂ܥܺܝܢ
ܐܢ݈ܬ݁ܽܘܢ
ܐܶܡܰܬ݂ܝ
ܐܳܬ݂ܶܐ ܡܳܪܶܗ
ܕ݁ܒ݂ܰܝܬ݁ܳܐ
ܒ݁ܪܰܡܫܳܐ ܐܰܘ
ܒ݁ܦ݂ܶܠܓ݁ܶܗ
ܕ݁ܠܺܠܝܳܐ ܐܰܘ
ܒ݁ܡܰܩܪܳܐ
ܬ݁ܰܪܢܳܓ݂ܠܳܐ
ܐܰܘ
ܒ݁ܨܰܦ݂ܪܳܐ܂</div>
<div type="v" n="36">ܕ݁ܰܠܡܳܐ
ܢܺܐܬ݂ܶܐ ܡܶܢ
ܫܶܠܝܳܐ
ܘܢܶܫܟ݁ܰܚܟ݂ܽܘܢ
ܟ݁ܰܕ݂
ܕ݁ܰܡܟ݁ܺܝܢ
ܐܢ݈ܬ݁ܽܘܢ܂</div>
<div type="v" n="37">ܡܶܕ݁ܶܡ
ܕ݁ܰܠܟ݂ܽܘܢ
ܕ݁ܶܝܢ ܐܳܡܰܪ
ܐ݈ܢܳܐ
ܠܟ݂ܽܠܟ݂ܽܘܢ
ܗ݈ܽܘ ܐܳܡܰܪ
ܐ݈ܢܳܐ
ܗܘܰܝܬ݁ܽܘܢ
ܥܺܝܪܺܝܢ܂</div>
</div>
<div type="ch" n="14">
<div type="title" n="title"> ܀ ܡܪܩܘܣ
ܝܕܕ </div>
<div type="v" n="1">ܒ݁ܳܬ݂ܰܪ
ܕ݁ܶܝܢ ܬ݁ܪܶܝܢ
ܝܰܘܡܺܝܢ ܗܳܘܶܐ
ܗ݈ܘܳܐ ܦ݁ܶܨܚܳܐ
ܕ݁ܦ݂ܰܛܺܝܪܶܐ
ܘܒ݂ܳܥܶܝܢ
ܗ݈ܘܰܘ ܪܰܒ݁ܰܝ
ܟ݁ܳܗܢܶܐ
ܘܣܳܦ݂ܪܶܐ
ܐܰܝܟ݁ܰܢܳܐ
ܒ݁ܢܶܟ݂ܠܳܐ
ܢܶܐܚܕ݂ܽܘܢ
ܘܢܶܩܛܠܽܘܢܳܝܗ݈ܝ܂</div>
<div type="v" n="2">ܘܳܐܡܪܺܝܢ
ܗ݈ܘܰܘ ܠܳܐ
ܒ݁ܥܰܕ݂ܥܺܕ݂ܳܐ
ܕ݁ܰܠܡܳܐ
ܢܶܗܘܶܐ
ܫܓ݂ܽܘܫܝܳܐ
ܒ݁ܥܰܡܳܐ܂</div>
<div type="v" n="3">ܘܟ݂ܰܕ݂ ܗܽܘ
ܐܺܝܬ݂ܰܘܗ݈ܝ
ܒ݁ܒ݂ܶܝܬ݂‌ܥܰܢܝܳܐ
ܒ݁ܒ݂ܰܝܬ݁ܶܗ
ܕ݁ܫܶܡܥܽܘܢ
ܓ݁ܰܪܒ݁ܳܐ
ܟ݁ܰܕ݂ ܣܡܺܝܟ݂
ܐܶܬ݂ܳܬ݂
ܐܰܢ݈ܬ݁ܬ݂ܳܐ
ܕ݁ܺܐܝܬ݂ ܥܠܶܝܗ
ܫܳܛܺܝܦ݂ܬ݁ܳܐ
ܕ݁ܒ݂ܶܣܡܳܐ
ܕ݁ܢܰܪܕ݁ܺܝܢ
ܪܺܫܳܝܳܐ
ܣܰܓ݁ܺܝ
ܕ݁ܡܰܝܳܐ
ܘܰܦ݂ܬ݂ܰܚܬ݂ܳܗ
ܘܰܐܫܦ݁ܰܥܬ݂ܳܗ
ܥܰܠ ܪܺܫܶܗ
ܕ݁ܝܶܫܽܘܥ܂</div>
<div type="v" n="4">ܐܺܝܬ݂
ܗ݈ܘܰܘ ܕ݁ܶܝܢ
ܐ݈ܢܳܫܳܐ ܡܶܢ
ܬ݁ܰܠܡܺܝܕ݂ܶܐ
ܕ݁ܶܐܬ݂ܒ݁ܶܐܫ
ܠܗܽܘܢ
ܒ݁ܢܰܦ݂ܫܗܽܘܢ
ܘܶܐܡܰܪܘ
ܕ݁ܰܠܡܳܢܳܐ
ܗܘܳܐ
ܐܰܒ݂ܕ݁ܳܢܳܐ
ܕ݁ܗܳܢܳܐ
ܒ݁ܶܣܡܳܐ܂</div>
<div type="v" n="5">ܡܶܫܟ݁ܰܚ
ܗ݈ܘܳܐ ܓ݁ܶܝܪ
ܠܡܶܙܕ݁ܰܒ݁ܳܢܽܘ
ܝܰܬ݁ܺܝܪ ܡܶܢ
ܬ݁ܠܳܬ݂ܡܳܐܐ
ܕ݁ܺܝܢܳܪܺܝܢ
ܘܰܠܡܶܬ݂ܺܝܗܳܒ݂ܽܘ
ܠܡܶܣܟ݁ܺܢܶܐ
ܘܡܶܙܕ݁ܰܥܦ݁ܺܝܢ
ܗ݈ܘܰܘ ܒ݁ܶܗ܂</div>
<div type="v" n="6">ܗܽܘ ܕ݁ܶܝܢ
ܝܶܫܽܘܥ ܐܶܡܰܪ
ܫܽܘܒ݂ܩܽܘܗ
ܡܳܢܳܐ ܡܰܗܪܺܝܢ
ܐܢ݈ܬ݁ܽܘܢ ܠܳܗ
ܥܒ݂ܳܕ݂ܳܐ
ܫܰܦ݁ܺܝܪܳܐ
ܥܶܒ݂ܕ݁ܰܬ݂
ܠܘܳܬ݂ܝ܂</div>
<div type="v" n="7">ܒ݁ܟ݂ܽܠܙܒ݂ܰܢ
ܓ݁ܶܝܪ
ܡܶܣܟ݁ܺܢܶܐ
ܐܺܝܬ݂ ܠܟ݂ܽܘܢ
ܥܰܡܟ݂ܽܘܢ
ܘܶܐܡܰܬ݂ܝ
ܕ݁ܨܳܒ݂ܶܝܢ
ܐܢ݈ܬ݁ܽܘܢ
ܡܶܫܟ݁ܚܺܝܢ
ܐܢ݈ܬ݁ܽܘܢ
ܕ݁ܬ݂ܶܥܒ݁ܕ݂ܽܘܢ
ܠܗܽܘܢ
ܕ݁ܫܰܦ݁ܺܝܪ
ܐܶܢܳܐ ܕ݁ܶܝܢ
ܠܳܐ
ܒ݁ܟ݂ܽܠܙܒ݂ܰܢ
ܐܺܝܬ݂ܰܝ
ܠܘܳܬ݂ܟ݂ܽܘܢ܂</div>
<div type="v" n="8">ܗܰܘ
ܕ݁ܺܐܝܬ݂ ܗ݈ܘܳܐ
ܠܳܗ ܠܗܳܕ݂ܶܐ
ܥܶܒ݂ܕ݁ܰܬ݂
ܘܩܰܕ݁ܡܰܬ݂
ܐܰܝܟ݂
ܕ݁ܠܰܩܒ݂ܽܘܪܬ݁ܳܐ
ܒ݁ܰܣܡܰܬ݂
ܓ݁ܽܘܫܡܝ܂</div>
<div type="v" n="9">ܘܰܐܡܺܝܢ
ܐܳܡܰܪ ܐ݈ܢܳܐ
ܠܟ݂ܽܘܢ ܕ݁ܟ݂ܽܠ
ܐܰܝܟ݁ܳܐ
ܕ݁ܬ݂ܶܬ݂ܟ݁ܪܶܙ
ܣܒ݂ܰܪܬ݂ܝ
ܗܳܕ݂ܶܐ
ܒ݁ܟ݂ܽܠܶܗ
ܥܳܠܡܳܐ ܘܳܐܦ݂
ܡܶܕ݁ܶܡ
ܕ݁ܥܶܒ݂ܕ݁ܰܬ݂
ܗܳܕ݂ܶܐ
ܢܶܬ݂ܡܰܠܰܠ
ܠܕ݂ܽܘܟ݂ܪܳܢܳܗ܂</div>
<div type="v" n="10">ܝܺܗܽܘܕ݂ܳܐ
ܕ݁ܶܝܢ
ܣܟ݂ܰܪܝܽܘܛܳܐ
ܚܰܕ݂ ܡܶܢ
ܬ݁ܪܶܥܣܰܪ
ܐܶܙܰܠ ܠܘܳܬ݂
ܪܰܒ݁ܰܝ
ܟ݁ܳܗܢܶܐ ܐܰܝܟ݂
ܕ݁ܢܰܫܠܡܺܝܘܗ݈ܝ
ܠܗܽܘܢ
ܠܝܶܫܽܘܥ܂</div>
<div type="v" n="11">ܗܶܢܽܘܢ
ܕ݁ܶܝܢ ܟ݁ܰܕ݂
ܫܡܰܥܘ ܚܕ݂ܺܝܘ
ܘܶܐܫܬ݁ܰܘܕ݁ܺܝܘ
ܟ݁ܶܣܦ݁ܳܐ
ܕ݁ܢܶܬ݁ܠܽܘܢ
ܠܶܗ ܘܒ݂ܳܥܶܐ
ܗ݈ܘܳܐ ܠܶܗ
ܦ݁ܶܠܥܳܐ
ܕ݁ܢܰܫܠܡܺܝܘܗ݈ܝ܂</div>
<div type="v" n="12">ܘܰܒ݂ܝܰܘܡܳܐ
ܩܰܕ݂ܡܳܝܳܐ
ܕ݁ܦ݂ܰܛܺܝܪܶܐ
ܕ݁ܒ݂ܶܗ
ܕ݁ܳܒ݂ܚܺܝܢ
ܝܺܗܽܘܕ݂ܳܝܶܐ
ܦ݁ܶܨܚܳܐ
ܐܳܡܪܺܝܢ ܠܶܗ
ܬ݁ܰܠܡܺܝܕ݂ܰܘܗ݈ܝ
ܐܰܝܟ݁ܳܐ
ܨܳܒ݂ܶܐ ܐܰܢ݈ܬ݁
ܕ݁ܢܺܐܙܰܠ
ܢܛܰܝܶܒ݂ ܠܳܟ݂
ܕ݁ܬ݂ܶܐܟ݂ܽܘܠ
ܦ݁ܶܨܚܳܐ܂</div>
<div type="v" n="13">ܘܫܰܕ݁ܰܪ
ܬ݁ܪܶܝܢ ܡܶܢ
ܬ݁ܰܠܡܺܝܕ݂ܰܘܗ݈ܝ
ܘܶܐܡܰܪ ܠܗܽܘܢ
ܙܶܠܘ
ܠܰܡܕ݂ܺܝܢ݈ܬ݁ܳܐ
ܘܗܳܐ ܦ݁ܳܓ݂ܰܥ
ܒ݁ܟ݂ܽܘܢ
ܓ݁ܰܒ݂ܪܳܐ
ܕ݁ܰܫܩܺܝܠ
ܡܳܐܢܳܐ
ܕ݁ܡܰܝܳܐ ܙܶܠܘ
ܒ݁ܳܬ݂ܪܶܗ܂</div>
<div type="v" n="14">ܘܠܰܐܝܟ݁ܳܐ
ܕ݁ܥܳܐܶܠ
ܐܶܡܰܪܘ ܠܡܳܪܶܐ
ܒ݁ܰܝܬ݁ܳܐ
ܪܰܒ݁ܰܢ ܐܳܡܰܪ
ܐܰܝܟ݁ܰܘ
ܒ݁ܶܝܬ݂
ܡܰܫܪܝܳܐ
ܐܰܝܟ݁ܳܐ
ܕ݁ܶܐܟ݂ܽܘܠ ܥܰܡ
ܬ݁ܰܠܡܺܝܕ݂ܰܝ
ܦ݁ܶܨܚܳܐ܂</div>
<div type="v" n="15">ܘܗܳܐ
ܡܚܰܘܶܐ ܠܟ݂ܽܘܢ
ܥܶܠܺܝܬ݂ܳܐ
ܪܰܒ݁ܬ݂ܳܐ
ܕ݁ܰܡܫܰܘܝܳܐ
ܘܰܡܛܰܝܒ݂ܳܐ
ܬ݁ܰܡܳܢ
ܬ݁ܰܩܶܢܘ ܠܰܢ܂</div>
<div type="v" n="16">ܘܰܢܦ݂ܰܩܘ
ܬ݁ܰܠܡܺܝܕ݂ܰܘܗ݈ܝ
ܘܶܐܬ݂ܰܘ
ܠܰܡܕ݂ܺܝܢ݈ܬ݁ܳܐ
ܘܶܐܫܟ݁ܰܚܘ
ܐܰܝܟ݁ܰܢܳܐ
ܕ݁ܶܐܡܰܪ ܠܗܽܘܢ
ܘܛܰܝܶܒ݂ܘ
ܦ݁ܶܨܚܳܐ܂</div>
<div type="v" n="17">ܘܟ݂ܰܕ݂
ܗܘܳܐ ܪܰܡܫܳܐ
ܐܶܬ݂ܳܐ ܥܰܡ
ܬ݁ܪܶܥܣܰܪܬ݁ܶܗ܂</div>
<div type="v" n="18">ܘܟ݂ܰܕ݂
ܣܡܺܝܟ݂ܺܝܢ
ܘܠܳܥܣܺܝܢ
ܐܶܡܰܪ ܝܶܫܽܘܥ
ܐܰܡܺܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܚܰܕ݂
ܡܶܢܟ݂ܽܘܢ
ܕ݁ܳܐܟ݂ܶܠ ܥܰܡܝ
ܗܽܘ
ܢܰܫܠܡܰܢܝ܂</div>
<div type="v" n="19">ܗܶܢܽܘܢ
ܕ݁ܶܝܢ ܫܰܪܺܝܘ
ܡܶܬ݁ܬ݁ܥܺܝܩܺܝܢ
ܘܳܐܡܪܺܝܢ ܠܶܗ
ܚܰܕ݂ ܚܰܕ݂
ܠܡܳܐ ܐܶܢܳܐ܂</div>
<div type="v" n="20">ܗܽܘ ܕ݁ܶܝܢ
ܐܶܡܰܪ ܠܗܽܘܢ
ܚܰܕ݂ ܡܶܢ
ܬ݁ܪܶܥܣܰܪ
ܕ݁ܨܳܒ݂ܰܥ ܥܰܡܝ
ܒ݁ܠܰܓ݁ܬ݂ܳܐ܂</div>
<div type="v" n="21">ܘܰܒ݂ܪܶܗ
ܕ݁ܐ݈ܢܳܫܳܐ
ܐܳܙܶܠ
ܐܰܝܟ݁ܰܢܳܐ
ܕ݁ܰܟ݂ܬ݂ܺܝܒ݂
ܥܠܰܘܗ݈ܝ ܘܳܝ
ܕ݁ܶܝܢ
ܠܓ݂ܰܒ݂ܪܳܐ ܗܰܘ
ܕ݁ܒ݂ܺܐܝܕ݂ܶܗ
ܡܶܫܬ݁ܠܶܡ
ܒ݁ܪܶܗ
ܕ݁ܐ݈ܢܳܫܳܐ
ܦ݁ܰܩܳܚ ܗ݈ܘܳܐ
ܠܶܗ ܠܓ݂ܰܒ݂ܪܳܐ
ܗܰܘ ܐܶܠܽܘ ܠܳܐ
ܐܶܬ݂ܺܝܠܶܕ݂܂</div>
<div type="v" n="22">ܘܟ݂ܰܕ݂
ܗܶܢܽܘܢ
ܠܳܥܣܺܝܢ ܢܣܰܒ݂
ܝܶܫܽܘܥ ܠܰܚܡܳܐ
ܘܒ݂ܰܪܶܟ݂
ܘܰܩܨܳܐ
ܘܝܰܗ݈ܒ݂ ܠܗܽܘܢ
ܘܶܐܡܰܪ ܠܗܽܘܢ
ܣܰܒ݂ܘ ܗܳܢܳܐ
ܐܺܝܬ݂ܰܘܗ݈ܝ
ܦ݁ܰܓ݂ܪܝ܂</div>
<div type="v" n="23">ܘܰܢܣܰܒ݂
ܟ݁ܳܣܳܐ
ܘܰܐܘܕ݁ܺܝ
ܘܒ݂ܰܪܶܟ݂
ܘܝܰܗ݈ܒ݂ ܠܗܽܘܢ
ܘܶܐܫܬ݁ܺܝܘ
ܡܶܢܶܗ
ܟ݁ܽܠܗܽܘܢ܂</div>
<div type="v" n="24">ܘܶܐܡܰܪ
ܠܗܽܘܢ ܗܳܢܰܘ
ܕ݁ܶܡܝ
ܕ݁ܕ݂ܺܝܰܬ݂ܺܩܺܐ
ܚܕ݂ܰܬ݂ܳܐ
ܕ݁ܰܚܠܳܦ݂
ܣܰܓ݁ܺܝܶܐܐ
ܡܶܬ݂ܶܐܫܶܕ݂܂</div>
<div type="v" n="25">ܐܰܡܺܝܢ
ܐܳܡܰܪ ܐ݈ܢܳܐ
ܠܟ݂ܽܘܢ
ܕ݁ܬ݂ܽܘܒ݂ ܠܳܐ
ܐܶܫܬ݁ܶܐ ܡܶܢ
ܝܰܠܕ݁ܳܐ
ܕ݁ܰܓ݂ܦ݂ܶܬ݁ܳܐ
ܥܕ݂ܰܡܳܐ
ܠܝܰܘܡܳܐ ܗܰܘ
ܕ݁ܒ݂ܶܗ
ܐܶܫܬ݁ܶܝܘܗ݈ܝ
ܚܰܕ݈ܬ݁ܳܐܝܺܬ݂
ܒ݁ܡܰܠܟ݁ܽܘܬ݂ܶܗ
ܕ݁ܰܐܠܳܗܳܐ܂</div>
<div type="v" n="26">ܘܫܰܒ݁ܰܚܘ
ܘܰܢܦ݂ܰܩܘ
ܠܛܽܘܪ
ܙܰܝܬ݁ܶܐ܂</div>
<div type="v" n="27">ܘܶܐܡܰܪ
ܠܗܽܘܢ ܝܶܫܽܘܥ
ܕ݁ܟ݂ܽܠܟ݂ܽܘܢ
ܬ݁ܶܬ݂ܟ݁ܰܫܠܽܘܢ
ܒ݁ܺܝ ܒ݁ܗܳܢܳܐ
ܠܺܠܝܳܐ
ܟ݁ܬ݂ܺܝܒ݂
ܓ݁ܶܝܪ
ܕ݁ܶܐܡܚܶܐ
ܠܪܳܥܝܳܐ
ܘܢܶܬ݂ܒ݁ܰܕ݁ܪܽܘܢ
ܐܶܡܪܰܘܗ݈ܝ܂</div>
<div type="v" n="28">ܐܶܠܳܐ ܡܳܐ
ܕ݁ܩܳܡܶܬ݂
ܩܳܕ݂ܶܡ ܐ݈ܢܳܐ
ܠܟ݂ܽܘܢ
ܠܰܓ݂ܠܺܝܠܳܐ܂</div>
<div type="v" n="29">ܐܳܡܰܪ ܠܶܗ
ܟ݁ܺܐܦ݂ܳܐ ܐܶܢ
ܟ݁ܽܠܗܽܘܢ
ܢܶܬ݂ܟ݁ܰܫܠܽܘܢ
ܐܶܠܳܐ ܠܳܐ
ܐܶܢܳܐ܂</div>
<div type="v" n="30">ܐܳܡܰܪ ܠܶܗ
ܝܶܫܽܘܥ ܐܰܡܺܝܢ
ܐܳܡܰܪ ܐ݈ܢܳܐ
ܠܳܟ݂ ܕ݁ܰܐܢ݈ܬ݁
ܝܰܘܡܳܢܳܐ
ܒ݁ܠܺܠܝܳܐ
ܗܳܢܳܐ ܩܕ݂ܳܡ
ܕ݁ܢܶܩܪܶܐ
ܬ݁ܰܪܢܳܓ݂ܠܳܐ
ܬ݁ܰܪܬ݁ܶܝܢ
ܙܰܒ݂ܢܺܝܢ
ܬ݁ܠܳܬ݂
ܬ݁ܶܟ݂ܦ݁ܽܘܪ
ܒ݁ܺܝ܂</div>
<div type="v" n="31">ܗܽܘ ܕ݁ܶܝܢ
ܝܰܬ݁ܺܝܪܳܐܝܺܬ݂
ܐܳܡܰܪ ܗ݈ܘܳܐ
ܕ݁ܶܐܢ ܢܶܗܘܶܐ
ܠܺܝ ܠܰܡܡܳܬ݂
ܥܰܡܳܟ݂ ܠܳܐ
ܐܶܟ݂ܦ݁ܽܘܪ
ܒ݁ܳܟ݂ ܡܳܪܝ
ܘܰܐܟ݂ܘܳܬ݂ܶܗ
ܐܳܦ݂ ܟ݁ܽܠܗܽܘܢ
ܐܶܡܰܪܘ܂</div>
<div type="v" n="32">ܘܶܐܬ݂ܰܘ
ܠܕ݂ܽܘܟ݁ܬ݂ܳܐ
ܐܰܝܕ݂ܳܐ
ܕ݁ܡܶܬ݂ܩܰܪܝܳܐ
ܓ݁ܶܕ݁ܣܺܡܰܢ
ܘܶܐܡܰܪ
ܠܬ݂ܰܠܡܺܝܕ݂ܰܘܗ݈ܝ
ܬ݁ܶܒ݂ܘ
ܗܳܪܟ݁ܳܐ ܥܰܕ݂
ܡܨܰܠܶܐ
ܐ݈ܢܳܐ܂</div>
<div type="v" n="33">ܘܰܕ݂ܒ݂ܰܪ
ܥܰܡܶܗ
ܠܟ݂ܺܐܦ݂ܳܐ
ܘܰܠܝܰܥܩܽܘܒ݂
ܘܰܠܝܽܘܚܰܢܳܢ
ܘܫܰܪܺܝ
ܠܡܶܬ݂ܟ݁ܡܳܪܽܘ
ܘܰܠܡܶܬ݁ܬ݁ܥܳܩܽܘ܂</div>
<div type="v" n="34">ܘܶܐܡܰܪ
ܠܗܽܘܢ ܟ݁ܰܪܝܳܐ
ܗ݈ܝ ܠܳܗ
ܠܢܰܦ݂ܫܝ
ܥܕ݂ܰܡܳܐ
ܠܡܰܘܬ݁ܳܐ
ܩܰܘܰܘ ܗܳܪܟ݁ܳܐ
ܘܶܐܬ݁ܬ݁ܥܺܝܪܘ܂</div>
<div type="v" n="35">ܘܰܩܪܶܒ݂
ܩܰܠܺܝܠ
ܘܰܢܦ݂ܰܠ ܥܰܠ
ܐܰܪܥܳܐ
ܘܰܡܨܰܠܶܐ
ܗ݈ܘܳܐ ܕ݁ܶܐܢ
ܡܶܫܟ݁ܚܳܐ
ܬ݁ܶܥܒ݁ܰܪ
ܡܶܢܶܗ
ܫܳܥܬ݂ܳܐ܂</div>
<div type="v" n="36">ܘܶܐܡܰܪ
ܐܰܒ݂ܳܐ ܐܳܒ݂ܝ
ܟ݁ܽܠ ܡܶܕ݁ܶܡ
ܡܶܫܟ݁ܰܚ
ܐܰܢ݈ܬ݁
ܐܰܥܒ݁ܰܪ ܡܶܢܝ
ܟ݁ܳܣܳܐ ܗܳܢܳܐ
ܐܶܠܳܐ ܠܳܐ
ܨܶܒ݂ܝܳܢܝ
ܕ݁ܺܝܠܝ ܐܶܠܳܐ
ܕ݁ܺܝܠܳܟ݂܂</div>
<div type="v" n="37">ܘܶܐܬ݂ܳܐ
ܐܶܫܟ݁ܰܚ
ܐܶܢܽܘܢ ܟ݁ܰܕ݂
ܕ݁ܰܡܟ݁ܺܝܢ
ܘܶܐܡܰܪ
ܠܟ݂ܺܐܦ݂ܳܐ
ܫܶܡܥܽܘܢ
ܕ݁ܡܶܟ݂ܬ݁ ܠܳܟ݂
ܠܳܐ ܐܶܫܟ݁ܰܚܬ݁
ܚܕ݂ܳܐ ܫܳܥܳܐ
ܠܡܶܬ݁ܬ݁ܥܳܪܽܘ܂</div>
<div type="v" n="38">ܐܶܬ݁ܬ݁ܥܺܝܪܘ
ܘܨܰܠܰܘ ܕ݁ܠܳܐ
ܬ݁ܶܥܠܽܘܢ
ܠܢܶܣܝܽܘܢܳܐ
ܪܽܘܚܳܐ
ܨܳܒ݂ܝܳܐ
ܘܰܡܛܰܝܒ݂ܳܐ
ܐܶܠܳܐ
ܦ݁ܰܓ݂ܪܳܐ
ܟ݁ܪܺܝܗ܂</div>
<div type="v" n="39">ܘܶܐܙܰܠ
ܬ݁ܽܘܒ݂ ܨܰܠܺܝ
ܘܗܺܝ ܡܶܠܬ݂ܳܐ
ܐܶܡܰܪ܂</div>
<div type="v" n="40">ܘܰܗܦ݂ܰܟ݂
ܐܶܬ݂ܳܐ ܬ݁ܽܘܒ݂
ܐܶܫܟ݁ܰܚ
ܐܶܢܽܘܢ ܟ݁ܰܕ݂
ܕ݁ܰܡܟ݁ܺܝܢ
ܡܶܛܽܠ
ܕ݁ܥܰܝܢܰܝܗܽܘܢ
ܝܰܩܺܝܪܳܢ
ܗ݈ܘܰܝ ܘܠܳܐ
ܝܳܕ݂ܥܺܝܢ
ܗ݈ܘܰܘ ܡܳܢܳܐ
ܢܺܐܡܪܽܘܢ
ܠܶܗ܂</div>
<div type="v" n="41">ܘܶܐܬ݂ܳܐ
ܕ݁ܰܬ݂ܠܳܬ݂
ܙܰܒ݂ܢܺܝܢ
ܘܶܐܡܰܪ ܠܗܽܘܢ
ܕ݁ܡܰܟ݂ܘ
ܡܶܟ݁ܺܝܠ
ܘܶܐܬ݁ܬ݁ܢܺܝܚܘ
ܡܛܳܬ݂ ܚܰܪܬ݂ܳܐ
ܘܶܐܬ݂ܳܬ݂
ܫܳܥܬ݂ܳܐ ܘܗܳܐ
ܡܶܫܬ݁ܠܶܡ
ܒ݁ܪܶܗ
ܕ݁ܐ݈ܢܳܫܳܐ
ܒ݁ܺܐܝܕ݂ܰܝܗܽܘܢ
ܕ݁ܚܰܛܳܝܶܐ܂</div>
<div type="v" n="42">ܩܽܘܡܘ
ܢܺܐܙܰܠ ܗܳܐ
ܩܪܶܒ݂ ܗܰܘ
ܕ݁ܡܰܫܠܶܡ
ܠܺܝ܂</div>
<div type="v" n="43">ܘܥܰܕ݂ ܗܽܘ
ܡܡܰܠܶܠ ܐܶܬ݂ܳܐ
ܝܺܗܽܘܕ݂ܳܐ
ܣܟ݂ܰܪܝܽܘܛܳܐ
ܚܰܕ݂ ܡܶܢ
ܬ݁ܪܶܥܣܰܪ
ܘܥܰܡܳܐ
ܣܰܓ݁ܺܝܳܐܐ ܥܰܡ
ܣܰܦ݂ܣܺܪܶܐ
ܘܚܽܘܛܪܶܐ ܡܶܢ
ܠܘܳܬ݂ ܪܰܒ݁ܰܝ
ܟ݁ܳܗܢܶܐ
ܘܣܳܦ݂ܪܶܐ
ܘܩܰܫܺܝܫܶܐ܂</div>
<div type="v" n="44">ܘܝܰܗ݈ܒ݂
ܠܗܽܘܢ ܐܳܬ݂ܳܐ
ܡܰܫܠܡܳܢܳܐ ܗܰܘ
ܕ݁ܡܰܫܠܶܡ
ܘܶܐܡܰܪ ܗܰܘ
ܕ݁ܢܳܫܶܩ ܐ݈ܢܳܐ
ܗܽܘܝܽܘ
ܐܽܘܚܕ݁ܽܘܗ݈ܝ
ܙܗܺܝܪܳܐܝܺܬ݂
ܘܰܐܘܒ݁ܠܽܘܗ݈ܝ܂</div>
<div type="v" n="45">ܘܒ݂ܰܪ
ܫܳܥܬ݂ܶܗ ܩܪܶܒ݂
ܘܶܐܡܰܪ ܠܶܗ
ܪܰܒ݁ܺܝ ܪܰܒ݁ܺܝ
ܘܢܰܫܩܶܗ܂</div>
<div type="v" n="46">ܗܶܢܽܘܢ
ܕ݁ܶܝܢ ܐܰܪܡܺܝܘ
ܥܠܰܘܗ݈ܝ
ܐܺܝܕ݂ܰܝܳܐ
ܘܰܐܚܕ݁ܽܘܗ݈ܝ܂</div>
<div type="v" n="47">ܚܰܕ݂
ܕ݁ܶܝܢ ܡܶܢ
ܗܳܢܽܘܢ
ܕ݁ܩܳܝܡܺܝܢ
ܫܡܰܛ ܣܰܝܦ݂ܳܐ
ܘܰܡܚܳܝܗ݈ܝ
ܠܥܰܒ݂ܕ݁ܶܗ
ܕ݁ܪܰܒ݁
ܟ݁ܳܗܢܶܐ
ܘܫܰܩܠܳܗ
ܐܶܕ݂ܢܶܗ܂</div>
<div type="v" n="48">ܗܽܘ ܕ݁ܶܝܢ
ܝܶܫܽܘܥ ܥܢܳܐ
ܘܶܐܡܰܪ ܠܗܽܘܢ
ܐܰܝܟ݂ ܕ݁ܥܰܠ
ܓ݁ܰܝܳܣܳܐ
ܢܦ݂ܰܩܬ݁ܽܘܢ
ܒ݁ܣܰܝܦ݂ܶܐ
ܘܰܒ݂ܚܽܘܛܪܶܐ
ܕ݁ܬ݂ܶܐܚܕ݁ܽܘܢܳܢܝ܂</div>
<div type="v" n="49">ܟ݁ܽܠܝܽܘܡ
ܠܘܳܬ݂ܟ݂ܽܘܢ
ܗܘܺܝܬ݂ ܟ݁ܰܕ݂
ܡܰܠܶܦ݂ ܐ݈ܢܳܐ
ܒ݁ܗܰܝܟ݁ܠܳܐ
ܘܠܳܐ
ܐܶܚܰܕ݁ܬ݁ܽܘܢܳܢܝ
ܐܶܠܳܐ
ܕ݁ܢܶܫܠܡܽܘܢ
ܟ݁ܬ݂ܳܒ݂ܶܐ
ܗܘܳܬ݂
ܗܳܕ݂ܶܐ܂</div>
<div type="v" n="50">ܗܳܝܕ݁ܶܝܢ
ܫܰܒ݂ܩܽܘܗ݈ܝ
ܬ݁ܰܠܡܺܝܕ݂ܰܘܗ݈ܝ
ܘܰܥܪܰܩܘ܂</div>
<div type="v" n="51">ܘܰܥܠܰܝܡܳܐ
ܚܰܕ݂ ܐܳܬ݂ܶܐ
ܗ݈ܘܳܐ
ܒ݁ܳܬ݂ܪܶܗ
ܘܰܥܛܺܝܦ݂
ܣܶܕ݁ܽܘܢܳܐ
ܥܰܪܛܶܠ
ܘܰܐܚܕ݁ܽܘܗ݈ܝ܂</div>
<div type="v" n="52">ܗܽܘ ܕ݁ܶܝܢ
ܫܒ݂ܰܩ
ܣܶܕ݁ܽܘܢܳܐ
ܘܰܥܪܰܩ
ܥܰܪܛܶܠ܂</div>
<div type="v" n="53">ܘܰܐܘܒ݁ܠܽܘܗ݈ܝ
ܠܝܶܫܽܘܥ ܠܘܳܬ݂
ܩܰܝܳܦ݂ܳܐ ܪܰܒ݁
ܟ݁ܳܗܢܶܐ
ܘܶܐܬ݂ܟ݁ܰܢܰܫܘ
ܠܘܳܬ݂ܶܗ
ܟ݁ܽܠܗܽܘܢ
ܪܰܒ݁ܰܝ
ܟ݁ܳܗܢܶܐ
ܘܣܳܦ݂ܪܶܐ
ܘܩܰܫܺܝܫܶܐ܂</div>
<div type="v" n="54">ܫܶܡܥܽܘܢ
ܕ݁ܶܝܢ ܡܶܢ
ܪܽܘܚܩܳܐ
ܐܳܬ݂ܶܐ ܗ݈ܘܳܐ
ܒ݁ܳܬ݂ܪܶܗ
ܥܕ݂ܰܡܳܐ ܠܓ݂ܰܘ
ܕ݁ܳܪܬ݁ܳܐ
ܕ݁ܪܰܒ݁
ܟ݁ܳܗܢܶܐ
ܘܝܳܬ݂ܶܒ݂
ܗ݈ܘܳܐ ܥܰܡ
ܡܫܰܡܫܳܢܶܐ
ܘܫܳܚܶܢ
ܠܽܘܩܒ݂ܰܠ
ܢܽܘܪܳܐ܂</div>
<div type="v" n="55">ܪܰܒ݁ܰܝ
ܟ݁ܳܗܢܶܐ ܕ݁ܶܝܢ
ܘܟ݂ܽܠܶܗ
ܟ݁ܶܢܫܗܽܘܢ
ܒ݁ܳܥܶܝܢ ܗ݈ܘܰܘ
ܥܰܠ ܝܶܫܽܘܥ
ܣܳܗܕ݁ܽܘܬ݂ܳܐ
ܕ݁ܰܢܡܺܝܬ݂ܽܘܢܳܝܗ݈ܝ
ܘܠܳܐ
ܐܶܫܟ݁ܰܚܘ܂</div>
<div type="v" n="56">ܟ݁ܰܕ݂
ܣܰܓ݁ܺܝܶܐܐ
ܓ݁ܶܝܪ
ܡܰܣܗܕ݂ܺܝܢ
ܗ݈ܘܰܘ ܥܠܰܘܗ݈ܝ
ܠܳܐ ܫܰܘܝܳܢ
ܗܘܰܝ
ܣܳܗܕ݁ܘܳܬ݂ܗܽܘܢ܂</div>
<div type="v" n="57">ܐ݈ܢܳܫܺܝܢ
ܕ݁ܶܝܢ ܩܳܡܘ
ܥܠܰܘܗ݈ܝ
ܣܳܗܕ݁ܶܐ
ܕ݁ܫܽܘܩܪܳܐ
ܘܶܐܡܰܪܘ܂</div>
<div type="v" n="58">ܕ݁ܰܚܢܰܢ
ܫܡܰܥܢܳܝܗ݈ܝ
ܕ݁ܶܐܡܰܪ
ܕ݁ܶܐܢܳܐ ܫܳܪܶܐ
ܐ݈ܢܳܐ
ܗܰܝܟ݁ܠܳܐ
ܗܳܢܳܐ
ܕ݁ܰܥܒ݂ܺܝܕ݂
ܒ݁ܺܐܝܕ݂ܰܝܳܐ
ܘܠܰܬ݂ܠܳܬ݂ܳܐ
ܝܰܘܡܺܝܢ
ܒ݁ܳܢܶܐ ܐ݈ܢܳܐ
ܐ݈ܚܪܺܢܳܐ
ܕ݁ܠܳܐ ܥܒ݂ܺܝܕ݂
ܒ݁ܺܐܝܕ݂ܰܝܳܐ܂</div>
<div type="v" n="59">ܘܳܐܦ݂ܠܳܐ
ܕ݁ܶܝܢ
ܗܳܟ݂ܰܢܳܐ
ܫܰܘܝܳܐ ܗ݈ܘܳܬ݂
ܣܳܗܕ݁ܽܘܬ݂ܗܽܘܢ܂</div>
<div type="v" n="60">ܘܩܳܡ ܪܰܒ݁
ܟ݁ܳܗܢܶܐ
ܒ݁ܰܡܨܰܥܬ݂ܳܐ
ܘܫܰܐܠܶܗ
ܠܝܶܫܽܘܥ
ܘܶܐܡܰܪ ܠܳܐ
ܡܦ݂ܰܢܶܐ
ܐܰܢ݈ܬ݁
ܦ݁ܶܬ݂ܓ݂ܳܡܳܐ
ܡܳܢܳܐ
ܡܰܣܗܕ݂ܺܝܢ
ܥܠܰܝܟ݁
ܗܳܠܶܝܢ܂</div>
<div type="v" n="61">ܗܽܘ ܕ݁ܶܝܢ
ܫܰܬ݁ܺܝܩ ܗ݈ܘܳܐ
ܘܡܶܕ݁ܶܡ ܠܳܐ
ܥܢܳܝܗ݈ܝ
ܘܬ݂ܽܘܒ݂
ܫܰܐܠܶܗ ܪܰܒ݁
ܟ݁ܳܗܢܶܐ
ܘܶܐܡܰܪ ܐܰܢ݈ܬ݁
ܗ݈ܽܘ ܡܫܺܝܚܳܐ
ܒ݁ܪܶܗ
ܕ݁ܰܡܒ݂ܰܪܟ݂ܳܐ܂</div>
<div type="v" n="62">ܗܽܘ ܕ݁ܶܝܢ
ܝܶܫܽܘܥ ܐܶܡܰܪ
ܠܶܗ ܐܶܢܳܐ
ܐ݈ܢܳܐ
ܘܬ݂ܶܚܙܽܘܢ
ܠܰܒ݂ܪܶܗ
ܕ݁ܐ݈ܢܳܫܳܐ
ܕ݁ܝܳܬ݂ܶܒ݂ ܡܶܢ
ܝܰܡܺܝܢܳܐ
ܕ݁ܚܰܝܠܳܐ
ܘܳܐܬ݂ܶܐ ܥܰܠ
ܥܢܳܢܰܝ
ܫܡܰܝܳܐ܂</div>
<div type="v" n="63">ܪܰܒ݁
ܟ݁ܳܗܢܶܐ ܕ݁ܶܝܢ
ܨܪܳܐ
ܟ݁ܽܘܬ݁ܺܝܢܶܗ
ܘܶܐܡܰܪ ܡܳܢܳܐ
ܡܶܟ݁ܺܝܠ
ܡܶܬ݂ܒ݁ܥܶܝܢ
ܠܰܢ ܣܳܗܕ݁ܶܐ܂</div>
<div type="v" n="64">ܗܳܐ ܡܶܢ
ܦ݁ܽܘܡܶܗ
ܫܡܰܥܬ݁ܽܘܢ
ܓ݁ܽܘܕ݁ܳܦ݂ܳܐ
ܡܳܢܳܐ
ܡܶܬ݂ܚܙܶܐ
ܠܟ݂ܽܘܢ ܗܶܢܽܘܢ
ܕ݁ܶܝܢ
ܟ݁ܽܠܗܽܘܢ
ܕ݁ܳܢܘ
ܕ݁ܚܰܝܳܒ݂ ܗ݈ܽܘ
ܡܰܘܬ݁ܳܐ܂</div>
<div type="v" n="65">ܘܫܰܪܺܝܘ
ܐ݈ܢܳܫܺܝܢ
ܪܳܩܺܝܢ
ܒ݁ܦ݁ܰܪܨܽܘܦ݁ܶܗ
ܘܰܡܚܰܦ݁ܶܝܢ
ܐܰܦ݁ܰܘܗ݈ܝ
ܘܰܡܩܰܦ݁ܚܺܝܢ
ܠܶܗ ܘܳܐܡܪܺܝܢ
ܐܶܬ݂ܢܰܒ݁ܳܐ
ܘܕ݂ܰܚܫܶܐ
ܡܳܚܶܝܢ ܗ݈ܘܰܘ
ܠܶܗ ܥܰܠ
ܦ݁ܰܟ݁ܰܘܗ݈ܝ܂</div>
<div type="v" n="66">ܘܟ݂ܰܕ݂
ܫܶܡܥܽܘܢ
ܠܬ݂ܰܚܬ݁
ܒ݁ܕ݂ܳܪܬ݁ܳܐ
ܐܶܬ݂ܳܬ݂
ܥܠܰܝܡܬ݂ܳܐ
ܚܕ݂ܳܐ ܕ݁ܪܰܒ݁
ܟ݁ܳܗܢܶܐ܂</div>
<div type="v" n="67">ܚܙܳܬ݂ܶܗ
ܕ݁ܫܳܚܶܢ
ܘܚܳܪܰܬ݂ ܒ݁ܶܗ
ܘܳܐܡܪܳܐ ܠܶܗ
ܘܳܐܦ݂ ܐܰܢ݈ܬ݁
ܥܰܡ ܝܶܫܽܘܥ
ܗܘܰܝܬ݁
ܢܳܨܪܳܝܳܐ܂</div>
<div type="v" n="68">ܗܽܘ ܕ݁ܶܝܢ
ܟ݁ܦ݂ܰܪ ܘܶܐܡܰܪ
ܠܳܐ ܝܳܕ݂ܰܥ
ܐ݈ܢܳܐ ܡܳܢܳܐ
ܐܳܡܪܳܐ
ܐܰܢ݈ܬ݁ܝ
ܘܰܢܦ݂ܰܩ ܠܒ݂ܰܪ
ܠܣܶܦ݁ܳܐ
ܘܰܩܪܳܐ
ܬ݁ܰܪܢܳܓ݂ܠܳܐ܂</div>
<div type="v" n="69">ܘܰܚܙܳܬ݂ܶܗ
ܬ݁ܽܘܒ݂
ܥܠܰܝܡܬ݂ܳܐ ܗܳܝ
ܘܫܰܪܝܰܬ݂
ܕ݁ܬ݂ܺܐܡܰܪ
ܠܰܐܝܠܶܝܢ
ܕ݁ܩܳܝܡܺܝܢ
ܕ݁ܳܐܦ݂ ܗܳܢܳܐ
ܡܶܢܗܽܘܢ
ܗ݈ܽܘ܂</div>
<div type="v" n="70">ܗܽܘ ܕ݁ܶܝܢ
ܬ݁ܽܘܒ݂ ܟ݁ܦ݂ܰܪ
ܘܒ݂ܳܬ݂ܰܪ
ܩܰܠܺܝܠ ܬ݁ܽܘܒ݂
ܗܳܢܽܘܢ
ܕ݁ܩܳܝܡܺܝܢ
ܐܶܡܰܪܘ
ܠܟ݂ܺܐܦ݂ܳܐ
ܫܰܪܺܝܪܳܐܝܺܬ݂
ܡܶܢܗܽܘܢ
ܐܰܢ݈ܬ݁ ܐܳܦ݂
ܓ݁ܶܝܪ
ܓ݁ܠܺܝܠܳܝܳܐ
ܐܰܢ݈ܬ݁
ܘܡܰܡܠ݈ܠܳܟ݂
ܕ݁ܳܡܶܐ܂</div>
<div type="v" n="71">ܗܽܘ ܕ݁ܶܝܢ
ܫܰܪܺܝ ܗ݈ܘܳܐ
ܡܰܚܪܶܡ ܘܝܳܡܶܐ
ܕ݁ܠܳܐ ܝܳܕ݂ܰܥ
ܐ݈ܢܳܐ
ܠܓ݂ܰܒ݂ܪܳܐ
ܗܳܢܳܐ
ܕ݁ܳܐܡܪܺܝܢ
ܐܢ݈ܬ݁ܽܘܢ܂</div>
<div type="v" n="72">ܘܒ݂ܳܗ
ܒ݁ܫܳܥܬ݂ܳܐ
ܩܪܳܐ
ܬ݁ܰܪܢܳܓ݂ܠܳܐ
ܕ݁ܬ݂ܰܪܬ݁ܶܝܢ
ܙܰܒ݂ܢܺܝܢ
ܘܶܐܬ݁ܕ݁ܟ݂ܰܪ
ܫܶܡܥܽܘܢ
ܡܶܠܬ݂ܶܗ
ܕ݁ܝܶܫܽܘܥ
ܕ݁ܶܐܡܰܪ ܗ݈ܘܳܐ
ܠܶܗ ܕ݁ܰܩܕ݂ܳܡ
ܕ݁ܢܶܩܪܶܐ
ܬ݁ܰܪܢܳܓ݂ܠܳܐ
ܬ݁ܰܪܬ݁ܶܝܢ
ܙܰܒ݂ܢܺܝܢ
ܬ݁ܠܳܬ݂
ܬ݁ܶܟ݂ܦ݁ܽܘܪ
ܒ݁ܺܝ ܘܫܰܪܺܝ
ܕ݁ܢܶܒ݂ܟ݁ܶܐ܂</div>
</div>
<div type="ch" n="15">
<div type="title" n="title"> ܀ ܡܪܩܘܣ
ܝܗܗ </div>
<div type="v" n="1">ܘܡܶܚܕ݂ܳܐ
ܒ݁ܨܰܦ݂ܪܳܐ
ܥܒ݂ܰܕ݂ܘ
ܡܶܠܟ݁ܳܐ
ܪܰܒ݁ܰܝ
ܟ݁ܳܗܢܶܐ ܥܰܡ
ܩܰܫܺܝܫܶܐ ܘܥܰܡ
ܣܳܦ݂ܪܶܐ ܘܥܰܡ
ܟ݁ܽܠܳܗ
ܟ݁ܢܽܘܫܬ݁ܳܐ
ܘܶܐܣܰܪܘ
ܠܝܶܫܽܘܥ
ܘܰܐܘܒ݁ܠܽܘܗ݈ܝ
ܘܰܐܫܠܡܽܘܗ݈ܝ
ܠܦ݁ܺܝܠܰܛܳܘܣ܂</div>
<div type="v" n="2">ܘܫܰܐܠܶܗ
ܦ݁ܺܝܠܰܛܳܘܣ
ܐܰܢ݈ܬ݁ ܗ݈ܽܘ
ܡܰܠܟ݁ܳܐ
ܕ݁ܺܝܗܽܘܕ݂ܳܝܶܐ
ܗܽܘ ܕ݁ܶܝܢ
ܥܢܳܐ ܘܶܐܡܰܪ
ܠܶܗ ܐܰܢ݈ܬ݁
ܐܶܡܰܪܬ݁܂</div>
<div type="v" n="3">ܘܳܐܟ݂ܠܺܝܢ
ܗ݈ܘܰܘ
ܩܰܪܨܰܘܗ݈ܝ
ܪܰܒ݁ܰܝ
ܟ݁ܳܗܢܶܐ
ܒ݁ܣܰܓ݁ܺܝܳܐܬ݂ܳܐ܂</div>
<div type="v" n="4">ܗܽܘ ܕ݁ܶܝܢ
ܦ݁ܺܝܠܰܛܳܘܣ
ܬ݁ܽܘܒ݂ ܫܰܐܠܶܗ
ܘܶܐܡܰܪ ܠܶܗ
ܠܳܐ ܡܦ݂ܰܢܶܐ
ܐܰܢ݈ܬ݁
ܦ݁ܶܬ݂ܓ݂ܳܡܳܐ
ܚܙܺܝ ܟ݁ܡܳܐ
ܡܰܣܗܕ݂ܺܝܢ
ܥܠܰܝܟ݁܂</div>
<div type="v" n="5">ܗܽܘ ܕ݁ܶܝܢ
ܝܶܫܽܘܥ ܡܶܕ݁ܶܡ
ܦ݁ܶܬ݂ܓ݂ܳܡܳܐ
ܠܳܐ ܝܰܗ݈ܒ݂
ܐܰܝܟ݁ܰܢܳܐ
ܕ݁ܢܶܬ݁ܕ݁ܰܡܰܪ
ܦ݁ܺܝܠܰܛܳܘܣ܂</div>
<div type="v" n="6">ܡܥܳܕ݂
ܗ݈ܘܳܐ ܕ݁ܶܝܢ
ܒ݁ܟ݂ܽܠ
ܥܺܐܕ݂ܳܐ
ܠܡܶܫܪܳܐ ܠܗܽܘܢ
ܐܰܣܺܝܪܳܐ ܚܰܕ݂
ܐܰܝܢܳܐ
ܕ݁ܫܳܐܠܺܝܢ܂</div>
<div type="v" n="7">ܘܺܐܝܬ݂
ܗ݈ܘܳܐ ܚܰܕ݂
ܕ݁ܡܶܬ݂ܩܪܶܐ
ܒ݁ܰܪ‌ܐܰܒ݁ܰܐ
ܕ݁ܰܐܣܺܝܪ
ܗ݈ܘܳܐ ܥܰܡ
ܥܳܒ݂ܕ݁ܰܝ
ܐܶܣܛܰܣܺܝܢ
ܗܳܢܽܘܢ
ܕ݁ܩܶܛܠܳܐ
ܒ݁ܶܐܣܛܰܣܺܝܢ
ܥܒ݂ܰܕ݂ܘ܂</div>
<div type="v" n="8">ܘܰܩܥܰܘ
ܥܰܡܳܐ ܘܫܰܪܺܝܘ
ܠܡܶܫܰܐܠ ܐܰܝܟ݂
ܕ݁ܰܡܥܳܕ݂
ܗ݈ܘܳܐ ܥܳܒ݂ܶܕ݂
ܠܗܽܘܢ܂</div>
<div type="v" n="9">ܗܽܘ ܕ݁ܶܝܢ
ܦ݁ܺܝܠܰܛܳܘܣ
ܥܢܳܐ ܘܶܐܡܰܪ
ܨܳܒ݂ܶܝܢ
ܐܢ݈ܬ݁ܽܘܢ
ܐܶܫܪܶܐ ܠܟ݂ܽܘܢ
ܡܰܠܟ݁ܳܐ
ܕ݁ܺܝܗܽܘܕ݂ܳܝܶܐ܂</div>
<div type="v" n="10">ܝܳܕ݂ܰܥ
ܗ݈ܘܳܐ ܓ݁ܶܝܪ
ܦ݁ܺܝܠܰܛܳܘܣ
ܕ݁ܡܶܢ ܚܣܳܡܳܐ
ܐܰܫܠܡܽܘܗ݈ܝ
ܪܰܒ݁ܰܝ
ܟ݁ܳܗܢܶܐ܂</div>
<div type="v" n="11">ܪܰܒ݁ܰܝ
ܟ݁ܳܗܢܶܐ ܕ݁ܶܝܢ
ܝܰܬ݁ܺܝܪܳܐܝܺܬ݂
ܚܰܦ݁ܶܛܘ
ܠܟ݂ܶܢܫܶܐ
ܕ݁ܰܠܒ݂ܰܪ‌ܐܰܒ݂ܰܐ
ܢܶܫܪܶܐ
ܠܗܽܘܢ܂</div>
<div type="v" n="12">ܗܽܘ ܕ݁ܶܝܢ
ܦ݁ܺܝܠܰܛܳܘܣ
ܐܶܡܰܪ ܠܗܽܘܢ
ܡܳܢܳܐ ܗܳܟ݂ܺܝܠ
ܨܳܒ݂ܶܝܢ
ܐܢ݈ܬ݁ܽܘܢ
ܐܶܥܒ݁ܶܕ݂
ܠܗܳܢܳܐ
ܕ݁ܩܳܪܶܝܢ
ܐܢ݈ܬ݁ܽܘܢ
ܡܰܠܟ݁ܳܐ
ܕ݁ܺܝܗܽܘܕ݂ܳܝܶܐ܂</div>
<div type="v" n="13">ܗܶܢܽܘܢ
ܕ݁ܶܝܢ ܬ݁ܽܘܒ݂
ܩܥܰܘ
ܙܩܽܘܦ݂ܳܝܗ݈ܝ܂</div>
<div type="v" n="14">ܗܽܘ ܕ݁ܶܝܢ
ܦ݁ܺܝܠܰܛܳܘܣ
ܐܶܡܰܪ ܠܗܽܘܢ
ܡܳܢܳܐ ܓ݁ܶܝܪ
ܕ݁ܒ݂ܺܝܫ
ܥܒ݂ܰܕ݂
ܘܗܶܢܽܘܢ
ܝܰܬ݁ܺܝܪܳܐܝܺܬ݂
ܩܳܥܶܝܢ ܗ݈ܘܰܘ
ܙܩܽܘܦ݂ܳܝܗ݈ܝ܂</div>
<div type="v" n="15">ܦ݁ܺܝܠܰܛܳܘܣ
ܕ݁ܶܝܢ ܨܒ݂ܳܐ
ܕ݁ܢܶܥܒ݁ܶܕ݂
ܨܶܒ݂ܝܳܢܳܐ
ܠܟ݂ܶܢܫܶܐ
ܘܰܫܪܳܐ ܠܗܽܘܢ
ܠܒ݂ܰܪ‌ܐܰܒ݁ܰܐ
ܘܰܐܫܠܶܡ ܠܗܽܘܢ
ܠܝܶܫܽܘܥ ܟ݁ܰܕ݂
ܡܢܰܓ݁ܰܕ݂
ܕ݁ܢܶܙܕ݁ܩܶܦ݂܂</div>
<div type="v" n="16">ܐܶܣܛܪܰܛܺܝܽܘܛܶܐ
ܕ݁ܶܝܢ
ܐܰܘܒ݁ܠܽܘܗ݈ܝ
ܠܓ݂ܰܘ
ܕ݁ܳܪܬ݁ܳܐ
ܕ݁ܺܐܝܬ݂ܶܝܗ
ܦ݁ܪܶܛܳܘܪܺܝܳܢ
ܘܰܩܪܰܘ
ܠܟ݂ܽܠܳܗ
ܐܶܣܦ݁ܺܝܪ܂</div>
<div type="v" n="17">ܘܰܐܠܒ݁ܫܽܘܗ݈ܝ
ܐܰܪܓ݂ܳܘܢܶܐ
ܘܰܓ݂ܕ݂ܰܠܘ
ܣܳܡܘ ܠܶܗ
ܟ݁ܠܺܝܠܳܐ
ܕ݁ܟ݂ܽܘܒ݁ܶܐ܂</div>
<div type="v" n="18">ܘܫܰܪܺܝܘ
ܠܡܶܫܰܐܠ
ܒ݁ܰܫܠܳܡܶܗ
ܫܠܳܡ ܡܰܠܟ݁ܳܐ
ܕ݁ܺܝܗܽܘܕ݂ܳܝܶܐ܂</div>
<div type="v" n="19">ܘܡܳܚܶܝܢ
ܗ݈ܘܰܘ ܠܶܗ ܥܰܠ
ܪܺܫܶܗ
ܒ݁ܩܰܢܝܳܐ
ܘܪܳܩܺܝܢ ܗ݈ܘܰܘ
ܒ݁ܰܐܦ݁ܰܘܗ݈ܝ
ܘܒ݂ܳܪܟ݁ܺܝܢ
ܗ݈ܘܰܘ ܥܰܠ
ܒ݁ܽܘܪܟ݁ܰܝܗܽܘܢ
ܘܣܳܓ݂ܕ݁ܺܝܢ
ܠܶܗ܂</div>
<div type="v" n="20">ܘܟ݂ܰܕ݂
ܒ݁ܰܙܰܚܘ ܒ݁ܶܗ
ܐܰܫܠܚܽܘܗ݈ܝ
ܐܰܪܓ݂ܳܘܢܶܐ
ܘܰܐܠܒ݁ܫܽܘܗ݈ܝ
ܡܳܐܢܰܘܗ݈ܝ
ܘܰܐܦ݁ܩܽܘܗ݈ܝ
ܕ݁ܢܶܙܩܦ݂ܽܘܢܳܝܗ݈ܝ܂</div>
<div type="v" n="21">ܘܫܰܚܰܪܘ
ܚܰܕ݂ ܕ݁ܥܳܒ݂ܰܪ
ܗ݈ܘܳܐ ܫܶܡܥܽܘܢ
ܩܽܘܪܺܝܢܳܝܳܐ
ܕ݁ܳܐܬ݂ܶܐ
ܗ݈ܘܳܐ ܡܶܢ
ܩܪܺܝܬ݂ܳܐ
ܐܰܒ݂ܽܘܗ݈ܝ
ܕ݁ܰܐܠܶܟ݁ܣܰܢܕ݁ܪܳܘܣ
ܘܰܕ݂ܪܽܘܦ݂ܳܘܣ
ܕ݁ܢܶܫܩܽܘܠ
ܙܩܺܝܦ݂ܶܗ܂</div>
<div type="v" n="22">ܘܰܐܝܬ݁ܝܽܘܗ݈ܝ
ܠܓ݁ܳܓ݂ܽܘܠܬ݁ܳܐ
ܕ݁ܽܘܟ݁ܬ݂ܳܐ
ܕ݁ܡܶܬ݂ܦ݁ܰܫܩܳܐ
ܩܰܪܩܰܦ݂ܬ݂ܳܐ܂</div>
<div type="v" n="23">ܘܝܰܗ݈ܒ݂ܘ
ܠܶܗ ܠܡܶܫܬ݁ܳܐ
ܚܰܡܪܳܐ
ܕ݁ܰܚܠܺܝܛ ܒ݁ܶܗ
ܡܽܘܪܳܐ ܗܽܘ
ܕ݁ܶܝܢ ܠܳܐ
ܢܣܰܒ݂܂</div>
<div type="v" n="24">ܘܟ݂ܰܕ݂
ܙܰܩܦ݁ܽܘܗ݈ܝ
ܦ݁ܰܠܶܓ݂ܘ
ܡܳܐܢܰܘܗ݈ܝ
ܘܰܐܪܡܺܝܘ
ܥܠܰܝܗܽܘܢ
ܦ݁ܶܣܳܐ ܡܰܢܽܘ
ܡܳܢܳܐ
ܢܶܣܰܒ݂܂</div>
<div type="v" n="25">ܐܺܝܬ݂
ܗ݈ܘܳܐ ܕ݁ܶܝܢ
ܫܳܥܶܐ ܬ݁ܠܳܬ݂
ܟ݁ܰܕ݂
ܙܰܩܦ݁ܽܘܗ݈ܝ܂</div>
<div type="v" n="26">ܘܰܟ݂ܬ݂ܺܝܒ݂ܳܐ
ܗ݈ܘܳܬ݂
ܥܶܠܬ݂ܳܐ
ܕ݁ܡܰܘܬ݁ܶܗ
ܒ݁ܰܟ݂ܬ݂ܳܒ݂ܳܐ
ܗܳܢܳܐ ܗ݈ܘ
ܡܰܠܟ݁ܳܐ
ܕ݁ܺܝܗܽܘܕ݂ܳܝܶܐ܂</div>
<div type="v" n="27">ܘܰܙܩܰܦ݂ܘ
ܥܰܡܶܗ ܬ݁ܪܶܝܢ
ܠܶܣܛܳܝܶܐ ܚܰܕ݂
ܡܶܢ ܝܰܡܺܝܢܶܗ
ܘܚܰܕ݂ ܡܶܢ
ܣܶܡܳܠܶܗ܂</div>
<div type="v" n="28">ܘܰܫܠܶܡ
ܟ݁ܬ݂ܳܒ݂ܳܐ
ܕ݁ܶܐܡܰܪ ܕ݁ܥܰܡ
ܥܰܘܳܠܶܐ
ܐܶܬ݂ܚܫܶܒ݂܂</div>
<div type="v" n="29">ܘܳܐܦ݂
ܐܰܝܠܶܝܢ ܕ݁ܶܝܢ
ܕ݁ܥܳܒ݂ܪܺܝܢ
ܗ݈ܘܰܘ
ܡܓ݂ܰܕ݁ܦ݂ܺܝܢ
ܗ݈ܘܰܘ ܥܠܰܘܗ݈ܝ
ܘܰܡܢܺܝܕ݂ܺܝܢ
ܪܺܫܰܝܗܽܘܢ
ܘܳܐܡܪܺܝܢ ܐܽܘܢ
ܫܳܪܶܐ
ܗܰܝܟ݁ܠܳܐ
ܘܒ݂ܳܢܶܐ ܠܶܗ
ܠܰܬ݂ܠܳܬ݂ܳܐ
ܝܰܘܡܺܝܢ܂</div>
<div type="v" n="30">ܦ݁ܰܨܳܐ
ܢܰܦ݂ܫܳܟ݂
ܘܚܽܘܬ݂ ܡܶܢ
ܙܩܺܝܦ݂ܳܐ܂</div>
<div type="v" n="31">ܘܗܳܟ݂ܰܢܳܐ
ܐܳܦ݂ ܪܰܒ݁ܰܝ
ܟ݁ܳܗܢܶܐ
ܓ݁ܳܚܟ݁ܺܝܢ
ܗ݈ܘܰܘ ܚܰܕ݂
ܥܰܡ ܚܰܕ݂
ܘܣܳܦ݂ܪܶܐ
ܘܳܐܡܪܺܝܢ
ܐ݈ܚܪܳܢܶܐ
ܐܰܚܺܝ ܢܰܦ݂ܫܶܗ
ܠܳܐ ܡܶܫܟ݁ܰܚ
ܠܡܰܚܳܝܽܘ܂</div>
<div type="v" n="32">ܡܫܺܝܚܳܐ
ܡܰܠܟ݁ܶܗ
ܕ݁ܺܐܝܣܪܳܝܶܠ
ܢܶܚܽܘܬ݂ ܗܳܫܳܐ
ܡܶܢ ܙܩܺܝܦ݂ܳܐ
ܕ݁ܢܶܚܙܶܐ
ܘܰܢܗܰܝܡܶܢ
ܒ݁ܶܗ ܘܳܐܦ݂
ܗܳܢܽܘܢ ܕ݁ܶܝܢ
ܕ݁ܰܙܩܺܝܦ݂ܺܝܢ
ܗ݈ܘܰܘ ܥܰܡܶܗ
ܡܚܰܣܕ݂ܺܝܢ
ܗ݈ܘܰܘ ܠܶܗ܂</div>
<div type="v" n="33">ܘܟ݂ܰܕ݂
ܗܘܰܝ ܫܶܬ݂
ܫܳܥܺܝܢ ܗܘܳܐ
ܚܶܫܽܘܟ݂ܳܐ ܥܰܠ
ܟ݁ܽܠܳܗ ܐܰܪܥܳܐ
ܥܕ݂ܰܡܳܐ
ܠܫܳܥܶܐ
ܬ݁ܫܰܥ܂</div>
<div type="v" n="34">ܘܒ݂ܰܬ݂ܫܰܥ
ܫܳܥܺܝܢ ܩܥܳܐ
ܝܶܫܽܘܥ
ܒ݁ܩܳܠܳܐ ܪܳܡܳܐ
ܘܶܐܡܰܪ ܐܺܝܠ
ܐܺܝܠ ܠܡܳܢܳܐ
ܫܒ݂ܰܩܬ݁ܳܢܝ
ܕ݁ܺܐܝܬ݂ܶܝܗ
ܐܰܠܳܗܝ ܐܰܠܳܗܝ
ܠܡܳܢܳܐ
ܫܒ݂ܰܩܬ݁ܳܢܝ܂</div>
<div type="v" n="35">ܘܐ݈ܢܳܫܺܝܢ
ܕ݁ܰܫܡܰܥܘ ܡܶܢ
ܗܳܢܽܘܢ
ܕ݁ܩܳܝܡܺܝܢ
ܐܳܡܪܺܝܢ ܗ݈ܘܰܘ
ܠܺܐܠܺܝܳܐ
ܩܪܳܐ܂</div>
<div type="v" n="36">ܪܗܶܛ
ܕ݁ܶܝܢ ܚܰܕ݂
ܘܰܡܠܳܐ
ܐܶܣܦ݂ܽܘܓ݁ܳܐ
ܚܰܠܳܐ ܘܶܐܣܰܪ
ܒ݁ܩܰܢܝܳܐ
ܕ݁ܢܰܫܩܶܝܘܗ݈ܝ
ܘܶܐܡܰܪܘ
ܫܒ݂ܽܘܩܘ
ܢܶܚܙܶܐ ܐܶܢ
ܐܳܬ݂ܶܐ
ܐܺܠܺܝܳܐ
ܡܰܚܶܬ݂ ܠܶܗ܂</div>
<div type="v" n="37">ܗܽܘ ܕ݁ܶܝܢ
ܝܶܫܽܘܥ ܩܥܳܐ
ܒ݁ܩܳܠܳܐ ܪܳܡܳܐ
ܘܰܫܠܶܡ܂</div>
<div type="v" n="38">ܘܰܐܦ݁ܰܝ
ܬ݁ܰܪܥܳܐ
ܕ݁ܗܰܝܟ݁ܠܳܐ
ܐܶܨܛܪܺܝ
ܠܰܬ݂ܪܶܝܢ ܡܶܢ
ܠܥܶܠ ܥܕ݂ܰܡܳܐ
ܠܬ݂ܰܚܬ݁܂</div>
<div type="v" n="39">ܟ݁ܰܕ݂
ܚܙܳܐ ܕ݁ܶܝܢ
ܩܶܢܛܪܽܘܢܳܐ
ܗܰܘ ܕ݁ܩܳܐܶܡ
ܗ݈ܘܳܐ ܠܘܳܬ݂ܶܗ
ܕ݁ܗܳܟ݂ܰܢܳܐ
ܩܥܳܐ ܘܰܫܠܶܡ
ܐܶܡܰܪ
ܫܰܪܺܝܪܳܐܝܺܬ݂
ܗܳܢܳܐ
ܓ݁ܰܒ݂ܪܳܐ
ܒ݁ܪܶܗ ܗܘܳܐ
ܕ݁ܰܐܠܳܗܳܐ܂</div>
<div type="v" n="40">ܐܺܝܬ݂
ܗ݈ܘܰܝ ܕ݁ܶܝܢ
ܐܳܦ݂ ܢܶܫܶܐ
ܡܶܢ ܪܽܘܚܩܳܐ
ܕ݁ܚܳܙܝܳܢ
ܗ݈ܘܰܝ ܡܰܪܝܰܡ
ܡܰܓ݂ܕ݁ܠܳܝܬ݁ܳܐ
ܘܡܰܪܝܰܡ ܐܶܡܶܗ
ܕ݁ܝܰܥܩܽܘܒ݂
ܙܥܽܘܪܳܐ
ܘܰܕ݂ܝܳܘܣܺܐ
ܘܫܳܠܽܘܡ܂</div>
<div type="v" n="41">ܗܳܢܶܝܢ
ܕ݁ܟ݂ܰܕ݂ ܗ݈ܽܘ
ܒ݁ܰܓ݂ܠܺܝܠܳܐ
ܢܰܩܺܝܦ݂ܳܢ
ܗ݈ܘܰܝ ܠܶܗ
ܘܰܡܫܰܡܫܳܢ ܠܶܗ
ܘܰܐ݈ܚܪܳܢܝܳܬ݂ܳܐ
ܣܰܓ݁ܺܝܳܐܬ݂ܳܐ
ܕ݁ܰܣܠܶܩ ܗ݈ܘܰܝ
ܥܰܡܶܗ
ܠܽܐܘܪܺܫܠܶܡ܂</div>
<div type="v" n="42">ܘܟ݂ܰܕ݂
ܗܘܳܐ ܪܰܡܫܳܐ
ܕ݁ܰܥܪܽܘܒ݂ܬ݁ܳܐ
ܕ݁ܺܐܝܬ݂ܶܝܗ
ܩܕ݂ܳܡ
ܫܰܒ݁ܬ݂ܳܐ܂</div>
<div type="v" n="43">ܐܶܬ݂ܳܐ
ܝܰܘܣܶܦ݂ ܗܰܘ
ܕ݁ܡܶܢ ܪܳܡܬ݂ܳܐ
ܡܝܰܩܪܳܐ
ܒ݁ܽܘܠܶܘܛܺܐ
ܐܰܝܢܳܐ ܕ݁ܳܐܦ݂
ܗܽܘ ܡܣܰܟ݁ܶܐ
ܗ݈ܘܳܐ
ܠܡܰܠܟ݁ܽܘܬ݂ܳܐ
ܕ݁ܰܐܠܳܗܳܐ
ܘܰܐܡܪܰܚ ܘܥܰܠ
ܠܘܳܬ݂
ܦ݁ܺܝܠܰܛܳܘܣ
ܘܰܫܐܶܠ
ܦ݁ܰܓ݂ܪܶܗ
ܕ݁ܝܶܫܽܘܥ܂</div>
<div type="v" n="44">ܦ݁ܺܝܠܰܛܳܘܣ
ܕ݁ܶܝܢ ܬ݁ܡܰܗ
ܕ݁ܶܐܢ ܡܶܢ
ܟ݁ܰܕ݁ܽܘ ܡܺܝܬ݂
ܘܰܩܪܳܐ
ܠܩܶܢܛܪܽܘܢܳܐ
ܘܫܰܐܠܶܗ ܕ݁ܶܐܢ
ܡܶܢ ܩܕ݂ܳܡ
ܥܶܕ݁ܳܢܳܐ
ܡܺܝܬ݂܂</div>
<div type="v" n="45">ܘܟ݂ܰܕ݂
ܝܺܠܶܦ݂ ܝܰܗ݈ܒ݂
ܦ݁ܰܓ݂ܪܶܗ
ܠܝܰܘܣܶܦ݂܂</div>
<div type="v" n="46">ܘܰܙܒ݂ܰܢ
ܝܰܘܣܶܦ݂
ܟ݁ܶܬ݁ܳܢܳܐ
ܘܰܐܚܬ݂ܶܗ
ܘܟ݂ܰܪܟ݂ܶܗ
ܒ݁ܶܗ ܘܣܳܡܶܗ
ܒ݁ܩܰܒ݂ܪܳܐ
ܕ݁ܰܢܩܺܝܪ
ܗ݈ܘܳܐ
ܒ݁ܫܽܘܥܳܐ
ܘܥܰܓ݁ܶܠ
ܟ݁ܺܐܦ݂ܳܐ ܥܰܠ
ܬ݁ܰܪܥܶܗ
ܕ݁ܩܰܒ݂ܪܳܐ܂</div>
<div type="v" n="47">ܡܰܪܝܰܡ
ܕ݁ܶܝܢ
ܡܰܓ݂ܕ݁ܠܳܝܬ݁ܳܐ
ܘܡܰܪܝܰܡ ܗܳܝ
ܕ݁ܝܽܘܣܺܐ ܚܙܰܝ
ܐܰܝܟ݁ܳܐ
ܕ݁ܶܐܬ݁ܬ݁ܣܺܝܡ܂</div>
</div>
<div type="ch" n="16">
<div type="title" n="title"> ܀ ܡܪܩܘܣ
ܝܘܘ </div>
<div type="v" n="1">ܘܟ݂ܰܕ݂
ܥܶܒ݂ܪܰܬ݂
ܫܰܒ݁ܬ݂ܳܐ
ܡܰܪܝܰܡ
ܡܰܓ݂ܕ݁ܠܳܝܬ݁ܳܐ
ܘܡܰܪܝܰܡ
ܕ݁ܝܰܥܩܽܘܒ݂
ܘܫܳܠܽܘܡ ܙܒ݂ܰܢ
ܗܶܪܽܘܡܶܐ
ܕ݁ܢܺܐܬ݂ܝܳܢ
ܢܶܡܫܚܳܢܳܝܗ݈ܝ܂</div>
<div type="v" n="2">ܒ݁ܫܰܦ݂ܪܳܐ
ܕ݁ܶܝܢ ܒ݁ܚܰܕ݂
ܒ݁ܫܰܒ݁ܳܐ
ܐܶܬ݂ܰܝ
ܠܒ݂ܶܝܬ݂
ܩܒ݂ܽܘܪܳܐ
ܟ݁ܰܕ݂ ܕ݁ܢܰܚ
ܫܶܡܫܳܐ܂</div>
<div type="v" n="3">ܘܳܐܡܪܳܢ
ܗ݈ܘܰܝ
ܒ݁ܢܰܦ݂ܫܗܶܝܢ
ܡܰܢ ܕ݁ܶܝܢ
ܥܰܓ݁ܶܠ ܠܰܢ
ܟ݁ܺܐܦ݂ܳܐ ܡܶܢ
ܬ݁ܰܪܥܳܐ
ܕ݁ܒ݂ܶܝܬ݂
ܩܒ݂ܽܘܪܳܐ܂</div>
<div type="v" n="4">ܘܚܳܪ ܚܙܰܝ
ܕ݁ܰܡܥܰܓ݁ܠܳܐ
ܗܳܝ ܟ݁ܺܐܦ݂ܳܐ
ܪܰܒ݁ܳܐ ܗ݈ܘܳܬ݂
ܓ݁ܶܝܪ ܛܳܒ݂܂</div>
<div type="v" n="5">ܘܥܰܠܶܝܢ
ܠܒ݂ܶܝܬ݂
ܩܒ݂ܽܘܪܳܐ
ܘܰܚܙܰܝ
ܥܠܰܝܡܳܐ
ܕ݁ܝܳܬ݂ܶܒ݂ ܡܶܢ
ܝܰܡܺܝܢܳܐ
ܘܰܥܛܺܝܦ݂
ܐܶܣܛܠܳܐ
ܚܶܘܳܪܬ݁ܳܐ
ܘܰܬ݂ܡܰܗ܂</div>
<div type="v" n="6">ܗܽܘ ܕ݁ܶܝܢ
ܐܶܡܰܪ ܠܗܶܝܢ
ܠܳܐ ܬ݁ܶܕ݂ܚܠܳܢ
ܠܝܶܫܽܘܥ
ܢܳܨܪܳܝܳܐ
ܒ݁ܳܥܝܳܢ
ܐܢ݈ܬ݁ܶܝܢ ܗܰܘ
ܕ݁ܶܐܙܕ݁ܩܶܦ݂
ܩܳܡ ܠܶܗ ܠܳܐ
ܗ݈ܘܳܐ ܬ݁ܢܳܢ
ܗܳܐ
ܕ݁ܽܘܟ݁ܬ݂ܳܐ
ܐܰܝܟ݁ܳܐ
ܕ݁ܣܺܝܡ
ܗ݈ܘܳܐ܂</div>
<div type="v" n="7">ܐܶܠܳܐ
ܙܶܠܶܝܢ
ܐܶܡܰܪܶܝܢ
ܠܬ݂ܰܠܡܺܝܕ݂ܰܘܗ݈ܝ
ܘܰܠܟ݂ܺܐܦ݂ܳܐ
ܕ݁ܗܳܐ ܩܳܕ݂ܶܡ
ܠܟ݂ܽܘܢ
ܠܰܓ݂ܠܺܝܠܳܐ
ܬ݁ܰܡܳܢ
ܬ݁ܶܚܙܽܘܢܳܝܗ݈ܝ
ܐܰܝܟ݁ܰܢܳܐ
ܕ݁ܶܐܡܰܪ
ܠܟ݂ܽܘܢ܂</div>
<div type="v" n="8">ܘܟ݂ܰܕ݂
ܫܡܰܥ ܥܪܰܩ
ܘܰܢܦ݂ܰܩ ܡܶܢ
ܩܰܒ݂ܪܳܐ
ܐܰܚܺܝܕ݂ ܗ݈ܘܳܐ
ܠܗܶܝܢ ܓ݁ܶܝܪ
ܬ݁ܶܗܪܳܐ
ܘܰܪܬ݂ܺܝܬ݂ܳܐ
ܘܰܠܐ݈ܢܳܫ
ܡܶܕ݁ܶܡ ܠܳܐ
ܐܶܡܰܪܶܝܢ
ܕ݁ܰܚܺܝܠܳܢ
ܗ݈ܘܰܝ ܓ݁ܶܝܪ܂</div>
<div type="v" n="9">ܒ݁ܫܰܦ݂ܪܳܐ
ܕ݁ܶܝܢ ܒ݁ܚܰܕ݂
ܒ݁ܫܰܒ݁ܳܐ ܩܳܡ
ܘܶܐܬ݂ܚܙܺܝ
ܠܽܘܩܕ݂ܰܡ
ܠܡܰܪܝܰܡ
ܡܰܓ݂ܕ݁ܠܳܝܬ݁ܳܐ
ܗܳܝ ܕ݁ܫܰܒ݂ܥܳܐ
ܫܺܐܕ݂ܺܝܢ
ܐܰܦ݁ܶܩ ܗ݈ܘܳܐ
ܡܶܢܳܗ܂</div>
<div type="v" n="10">ܘܗܺܝ
ܐܶܙܰܠ݈ܬ݂
ܣܰܒ݁ܪܰܬ݂
ܠܗܳܢܽܘܢ
ܕ݁ܥܰܡܶܗ ܗ݈ܘܰܘ
ܕ݁ܰܐܒ݂ܺܝܠܺܝܢ
ܗܘܰܘ
ܘܒ݂ܳܟ݂ܶܝܢ܂</div>
<div type="v" n="11">ܘܗܶܢܽܘܢ
ܟ݁ܰܕ݂ ܫܡܰܥܘ
ܕ݁ܳܐܡܪܳܢ
ܕ݁ܚܰܝ
ܘܶܐܬ݂ܚܙܺܝ
ܠܗܶܝܢ ܠܳܐ
ܗܰܝܡܶܢܘ
ܐܶܢܶܝܢ܂</div>
<div type="v" n="12">ܒ݁ܳܬ݂ܰܪ
ܗܳܠܶܝܢ
ܐܶܬ݂ܚܙܺܝ
ܠܰܬ݂ܪܶܝܢ
ܡܶܢܗܽܘܢ
ܒ݁ܰܕ݂ܡܽܘܬ݂ܳܐ
ܐ݈ܚܪܺܬ݂ܳܐ
ܟ݁ܰܕ݂
ܡܗܰܠܟ݂ܺܝܢ
ܘܳܐܙܺܠ݈ܝܢ
ܠܰܩܪܺܝܬ݂ܳܐ܂</div>
<div type="v" n="13">ܘܗܶܢܽܘܢ
ܐܶܙܰܠܘ ܐܶܡܰܪܘ
ܠܫܰܪܟ݁ܳܐ ܐܳܦ݂
ܠܳܐ ܠܗܳܢܽܘܢ
ܗܰܝܡܶܢܘ܂</div>
<div type="v" n="14">ܐ݈ܚܪܳܝܰܬ݂
ܕ݁ܶܝܢ
ܐܶܬ݂ܚܙܺܝ
ܠܰܚܕ݂ܰܥܣܰܪ
ܟ݁ܰܕ݂
ܣܡܺܝܟ݂ܺܝܢ
ܘܚܰܣܶܕ݂
ܠܚܰܣܺܝܪܽܘܬ݂
ܗܰܝܡܳܢܽܘܬ݂ܗܽܘܢ
ܘܰܠܩܰܫܝܽܘܬ݂
ܠܶܒ݁ܗܽܘܢ
ܕ݁ܰܠܗܳܢܽܘܢ
ܕ݁ܰܚܙܰܐܘܽܗ݈ܝ
ܕ݁ܩܳܡ ܠܳܐ
ܗܰܝܡܶܢܘ܂</div>
<div type="v" n="15">ܘܶܐܡܰܪ
ܠܗܽܘܢ ܙܶܠܘ
ܠܥܳܠܡܳܐ
ܟ݁ܽܠܶܗ
ܘܰܐܟ݂ܪܶܙܘ
ܣܒ݂ܰܪܬ݂ܝ
ܒ݁ܟ݂ܽܠܳܗ
ܒ݁ܪܺܝܬ݂ܳܐ܂</div>
<div type="v" n="16">ܐܰܝܢܳܐ
ܕ݁ܰܡܗܰܝܡܶܢ
ܘܥܳܡܶܕ݂ ܚܳܝܶܐ
ܘܰܐܝܢܳܐ ܕ݁ܠܳܐ
ܡܗܰܝܡܶܢ
ܡܶܬ݂ܚܰܝܰܒ݂܂</div>
<div type="v" n="17">ܐܳܬ݂ܘܳܬ݂ܳܐ
ܕ݁ܶܝܢ
ܠܰܐܝܠܶܝܢ
ܕ݁ܰܡܗܰܝܡܢܺܝܢ
ܗܳܠܶܝܢ
ܢܶܩܦ݂ܳܢ
ܒ݁ܫܶܡܝ
ܫܺܐܕ݂ܶܐ
ܢܰܦ݁ܩܽܘܢ
ܘܰܒ݂ܠܶܫܳܢܶܐ
ܚܰܕ݂݈ܬ݂ܶܐ
ܢܡܰܠܠܽܘܢ܂</div>
<div type="v" n="18">ܘܰܚܘܰܘܳܬ݂ܳܐ
ܢܶܫܩܠܽܘܢ ܘܶܐܢ
ܣܰܡܳܐ
ܕ݁ܡܰܘܬ݁ܳܐ
ܢܶܫܬ݁ܽܘܢ ܠܳܐ
ܢܰܗܰܪ ܐܶܢܽܘܢ
ܘܺܐܝܕ݂ܰܝܗܽܘܢ
ܢܣܺܝܡܽܘܢ ܥܰܠ
ܟ݁ܪܺܝܗܶܐ
ܘܢܶܬ݂ܚܰܠܡܽܘܢ܂</div>
<div type="v" n="19">ܝܶܫܽܘܥ
ܕ݁ܶܝܢ ܡܳܪܰܢ
ܡܶܢ ܒ݁ܳܬ݂ܰܪ
ܕ݁ܡܰܠܶܠ
ܥܰܡܗܽܘܢ
ܠܰܫܡܰܝܳܐ ܣܠܶܩ
ܘܺܝܬ݂ܶܒ݂ ܡܶܢ
ܝܰܡܺܝܢܳܐ
ܕ݁ܰܐܠܳܗܳܐ܂</div>
<div type="v" n="20">ܗܶܢܽܘܢ
ܕ݁ܶܝܢ ܢܦ݂ܰܩܘ
ܘܰܐܟ݂ܪܶܙܘ
ܒ݁ܟ݂ܽܠ
ܕ݁ܽܘܟ݁ܳܐ
ܘܡܳܪܰܢ
ܡܥܰܕ݁ܰܪ ܗ݈ܘܳܐ
ܠܗܽܘܢ ܘܡܰܫܰܪ
ܡܶܠܰܝܗܽܘܢ
ܒ݁ܳܐܬ݂ܘܳܬ݂ܳܐ
ܕ݁ܥܳܒ݂ܕ݁ܺܝܢ
ܗ݈ܘܰܘ܂</div>
</div>
</div>
<div type="bk" n="Lu">
<div type="ch" n="1">
<div type="title" n="title"> ܀ ܠܘܩܐ ܐܐ </div>
<div type="v" n="1">ܡܶܛܽܠ
ܕ݁ܣܰܓ݁ܺܝܶܐܐ
ܨܒ݂ܰܘ
ܕ݁ܢܰܟ݂ܬ݁ܒ݂ܽܘܢ
ܬ݁ܰܫܥܝܳܬ݂ܳܐ
ܕ݁ܣܽܘܥܪܳܢܶܐ
ܐܰܝܠܶܝܢ
ܕ݁ܰܚܢܰܢ
ܡܦ݁ܳܣܺܝܢ
ܚ݈ܢܰܢ
ܒ݁ܗܽܘܢ܂</div>
<div type="v" n="2">ܐܰܝܟ݂
ܡܶܕ݁ܶܡ
ܕ݁ܰܐܫܠܶܡܘ ܠܰܢ
ܗܳܢܽܘܢ ܕ݁ܡܶܢ
ܩܕ݂ܺܝܡ ܗܘܰܘ
ܚܰܙܳܝܶܐ
ܘܰܡܫܰܡܫܳܢܶܐ
ܕ݁ܺܝܠܳܗ
ܕ݁ܡܶܠܬ݂ܳܐ܂</div>
<div type="v" n="3">ܐܶܬ݂ܚܙܺܝ
ܐܳܦ݂ ܠܺܝ
ܡܶܛܽܠ
ܕ݁ܩܰܪܺܝܒ݂
ܗ݈ܘܺܝܬ݂
ܝܰܨܺܝܦ݂ܳܐܝܺܬ݂
ܠܟ݂ܽܠܗܽܘܢ
ܕ݁ܟ݂ܽܠ ܡܶܕ݁ܶܡ
ܒ݁ܛܶܟ݁ܣܶܗ
ܐܶܟ݂ܬ݁ܽܘܒ݂
ܠܳܟ݂ ܢܰܨܺܝܚܳܐ
ܬ݁ܶܐܳܘܦ݂ܺܝܠܶܐ܂</div>
<div type="v" n="4">ܕ݁ܬ݂ܶܕ݁ܰܥ
ܫܪܳܪܳܐ
ܕ݁ܡܶܠܶܐ
ܕ݁ܶܐܬ݁ܬ݁ܰܠܡܰܕ݁ܬ݁
ܠܗܶܝܢ܂</div>
<div type="v" n="5">ܗܘܳܐ
ܒ݁ܝܰܘܡܳܬ݂ܶܗ
ܕ݁ܗܶܪܳܘܕ݂ܶܣ
ܡܰܠܟ݁ܳܐ
ܕ݁ܺܝܗܽܘܕ݂ܳܐ
ܟ݁ܳܗܢܳܐ ܚܰܕ݂
ܕ݁ܰܫܡܶܗ ܗ݈ܘܳܐ
ܙܟ݂ܰܪܝܳܐ ܡܶܢ
ܬ݁ܶܫܡܶܫܬ݁ܳܐ
ܕ݁ܒ݂ܶܝܬ݂
ܐܰܒ݂ܺܝܰܐ
ܘܰܐܢ݈ܬ݁ܬ݂ܶܗ
ܡܶܢ ܒ݁ܢܳܬ݂ܶܗ
ܕ݁ܰܐܗܪܽܘܢ
ܫܡܳܗ ܗ݈ܘܳܐ
ܐܶܠܺܝܫܒ݂ܰܥ܂</div>
<div type="v" n="6">ܬ݁ܪܰܝܗܽܘܢ
ܕ݁ܶܝܢ
ܙܰܕ݁ܺܝܩܺܝܢ
ܗ݈ܘܰܘ ܩܕ݂ܳܡ
ܐܰܠܳܗܳܐ
ܘܰܡܗܰܠܟ݂ܺܝܢ
ܒ݁ܟ݂ܽܠܗܽܘܢ
ܦ݁ܽܘܩܕ݁ܳܢܰܘܗ݈ܝ
ܘܰܒ݂ܟ݂ܺܐܢܽܘܬ݂ܶܗ
ܕ݁ܡܳܪܝܳܐ
ܕ݁ܠܳܐ
ܥܶܕ݂ܠܳܝ܂</div>
<div type="v" n="7">ܒ݁ܪܳܐ
ܕ݁ܶܝܢ ܠܰܝܬ݁
ܗ݈ܘܳܐ ܠܗܽܘܢ
ܡܶܛܽܠ
ܕ݁ܶܐܠܺܝܫܒ݂ܰܥ
ܥܩܰܪܬ݂ܳܐ
ܗ݈ܘܳܬ݂
ܘܰܬ݂ܪܰܝܗܽܘܢ
ܣܰܓ݁ܺܝܰܐܝ
ܒ݁ܝܰܘܡܳܬ݂ܗܽܘܢ
ܗ݈ܘܰܘ܂</div>
<div type="v" n="8">ܗܘܳܐ ܗ݈ܘܳܐ
ܕ݁ܶܝܢ ܟ݁ܰܕ݂
ܡܟ݂ܰܗܶܢ ܗ݈ܘܳܐ
ܒ݁ܛܶܟ݁ܣܳܐ
ܕ݁ܬ݂ܶܫܡܶܫܬ݁ܶܗ
ܩܕ݂ܳܡ
ܐܰܠܳܗܳܐ܂</div>
<div type="v" n="9">ܒ݁ܰܥܝܳܕ݂ܳܐ
ܕ݁ܟ݂ܳܗܢܽܘܬ݂ܳܐ
ܡܛܳܝܗ݈ܝ
ܕ݁ܰܢܣܺܝܡ
ܒ݁ܶܣܡܶܐ ܘܥܰܠ
ܠܗܰܝܟ݁ܠܶܗ
ܕ݁ܡܳܪܝܳܐ܂</div>
<div type="v" n="10">ܘܟ݂ܽܠܶܗ
ܟ݁ܶܢܫܳܐ
ܕ݁ܥܰܡܳܐ
ܡܨܰܠܶܐ ܗ݈ܘܳܐ
ܠܒ݂ܰܪ
ܒ݁ܥܶܕ݁ܳܢܳܐ
ܕ݁ܒ݂ܶܣܡܶܐ܂</div>
<div type="v" n="11">ܘܶܐܬ݂ܚܙܺܝ
ܠܶܗ
ܠܰܙܟ݂ܰܪܝܳܐ
ܡܰܠܰܐܟ݂ܳܐ
ܕ݁ܡܳܪܝܳܐ
ܕ݁ܩܳܐܶܡ ܡܶܢ
ܝܰܡܺܝܢܳܐ
ܕ݁ܡܰܕ݂ܒ݁ܚܳܐ
ܕ݁ܒ݂ܶܣܡܶܐ܂</div>
<div type="v" n="12">ܘܶܐܫܬ݁ܓ݂ܶܫ
ܙܟ݂ܰܪܝܳܐ
ܟ݁ܰܕ݂ ܚܙܳܝܗ݈ܝ
ܘܕ݂ܶܚܠܬ݂ܳܐ
ܢܶܦ݂ܠܰܬ݂
ܥܠܰܘܗ݈ܝ܂</div>
<div type="v" n="13">ܘܶܐܡܰܪ
ܠܶܗ ܡܰܠܰܐܟ݂ܳܐ
ܠܳܐ ܬ݁ܶܕ݂ܚܰܠ
ܙܟ݂ܰܪܝܳܐ
ܡܶܛܽܠ
ܕ݁ܶܐܫܬ݁ܰܡܥܰܬ݂
ܨܠܽܘܬ݂ܳܟ݂
ܘܰܐܢ݈ܬ݁ܬ݂ܳܟ݂
ܐܶܠܺܝܫܒ݂ܰܥ
ܬ݁ܺܐܠܰܕ݂ ܠܳܟ݂
ܒ݁ܪܳܐ
ܘܬ݂ܶܩܪܶܐ ܫܡܶܗ
ܝܽܘܚܰܢܳܢ܂</div>
<div type="v" n="14">ܘܬ݂ܶܗܘܶܐ
ܠܳܟ݂
ܚܰܕ݂ܽܘܬ݂ܳܐ
ܘܰܐܪܘܳܙܳܐ
ܘܣܰܓ݁ܺܝܶܐܐ
ܢܶܚܕ݁ܽܘܢ
ܒ݁ܡܰܘܠܳܕ݂ܶܗ܂</div>
<div type="v" n="15">ܢܶܗܘܶܐ
ܓ݁ܶܝܪ ܪܰܒ݂
ܩܕ݂ܳܡ ܡܳܪܝܳܐ
ܘܚܰܡܪܳܐ
ܘܫܰܟ݂ܪܳܐ ܠܳܐ
ܢܶܫܬ݁ܶܐ
ܘܪܽܘܚܳܐ
ܕ݁ܩܽܘܕ݂ܫܳܐ
ܢܶܬ݂ܡܠܶܐ ܥܰܕ݂
ܗܽܘ ܒ݁ܟ݂ܰܪܣܳܐ
ܕ݁ܶܐܡܶܗ܂</div>
<div type="v" n="16">ܘܣܰܓ݁ܺܝܶܐܐ
ܡܶܢ ܒ݁ܢܰܝ
ܐܺܝܣܪܳܝܶܠ
ܢܰܦ݂ܢܶܐ ܠܘܳܬ݂
ܡܳܪܝܳܐ
ܐܰܠܳܗܗܽܘܢ܂</div>
<div type="v" n="17">ܘܗܽܘ
ܢܺܐܙܰܠ
ܩܕ݂ܳܡܰܘܗ݈ܝ
ܒ݁ܪܽܘܚܳܐ
ܘܰܒ݂ܚܰܝܠܳܐ
ܕ݁ܺܐܠܺܝܳܐ
ܢܒ݂ܺܝܳܐ
ܕ݁ܢܰܦ݂ܢܶܐ
ܠܶܒ݁ܳܐ
ܕ݁ܰܐܒ݂ܳܗܶܐ
ܥܰܠ ܒ݁ܢܰܝܳܐ
ܘܠܰܐܝܠܶܝܢ
ܕ݁ܠܳܐ
ܡܶܬ݁ܛܦ݁ܺܝܣܺܝܢ
ܠܺܝܕ݂ܰܥܬ݂ܳܐ
ܕ݁ܟ݂ܺܐܢܶܐ
ܘܰܢܛܰܝܶܒ݂
ܠܡܳܪܝܳܐ ܥܰܡܳܐ
ܓ݁ܡܺܝܪܳܐ܂</div>
<div type="v" n="18">ܘܶܐܡܰܪ
ܙܟ݂ܰܪܝܳܐ
ܠܡܰܠܰܐܟ݂ܳܐ
ܐܰܝܟ݁ܰܢܳܐ
ܐܶܕ݁ܰܥ ܗܳܕ݂ܶܐ
ܐܶܢܳܐ ܓ݁ܶܝܪ
ܐܺܝܬ݂ܰܝ
ܣܳܒ݂ܳܐ
ܘܰܐܢ݈ܬ݁ܰܬ݂ܝ
ܣܰܓ݁ܺܝܰܐܬ݂
ܒ݁ܝܰܘܡܳܬ݂ܳܗ
ܗ݈ܺܝ܂</div>
<div type="v" n="19">ܘܰܥܢܳܐ
ܡܰܠܰܐܟ݂ܳܐ
ܘܶܐܡܰܪ ܠܶܗ
ܐܶܢܳܐ ܐ݈ܢܳܐ
ܓ݁ܰܒ݂ܪܺܝܐܝܶܠ
ܕ݁ܩܳܐܶܡ ܐ݈ܢܳܐ
ܩܕ݂ܳܡ ܐܰܠܳܗܳܐ
ܘܶܐܫܬ݁ܰܠܚܶܬ݂
ܕ݁ܶܐܡܰܠܶܠ
ܥܰܡܳܟ݂
ܘܶܐܣܰܒ݁ܪܳܟ݂
ܗܳܠܶܝܢ܂</div>
<div type="v" n="20">ܡܶܟ݁ܺܝܠ
ܬ݁ܶܗܘܶܐ
ܫܰܬ݁ܺܝܩ ܘܠܳܐ
ܬ݁ܶܫܟ݁ܰܚ
ܠܰܡܡܰܠܳܠܽܘ
ܥܕ݂ܰܡܳܐ
ܠܝܰܘܡܳܐ
ܕ݁ܗܳܠܶܝܢ
ܢܶܗܘܝܳܢ ܥܰܠ
ܕ݁ܠܳܐ
ܗܰܝܡܶܢܬ݁
ܠܡܶܠܰܝ ܗܳܠܶܝܢ
ܕ݁ܡܶܬ݂ܡܰܠܝܳܢ
ܒ݁ܙܰܒ݂ܢܗܶܝܢ܂</div>
<div type="v" n="21">ܥܰܡܳܐ
ܕ݁ܶܝܢ ܩܳܐܶܡ
ܗ݈ܘܳܐ
ܘܰܡܣܰܟ݁ܶܐ
ܠܰܙܟ݂ܰܪܝܳܐ
ܘܬ݂ܰܡܺܝܗܺܝܢ
ܗܘܰܘ ܥܰܠ
ܬ݁ܰܘܚܳܪܬ݁ܶܗ
ܕ݁ܰܒ݂ܗܰܝܟ݁ܠܳܐ܂</div>
<div type="v" n="22">ܟ݁ܰܕ݂
ܢܦ݂ܰܩ ܕ݁ܶܝܢ
ܙܟ݂ܰܪܝܳܐ ܠܳܐ
ܡܶܫܟ݁ܰܚ ܗ݈ܘܳܐ
ܕ݁ܰܢܡܰܠܶܠ
ܥܰܡܗܽܘܢ
ܘܶܐܣܬ݁ܰܟ݁ܰܠܘ
ܕ݁ܚܶܙܘܳܐ ܚܙܳܐ
ܒ݁ܗܰܝܟ݁ܠܳܐ
ܘܗܽܘ ܡܶܪܡܰܙ
ܪܳܡܶܙ ܗ݈ܘܳܐ
ܠܗܽܘܢ ܘܩܰܘܺܝ
ܟ݁ܰܕ݂ ܚܪܶܫ܂</div>
<div type="v" n="23">ܘܟ݂ܰܕ݂
ܐܶܬ݂ܡܰܠܺܝܘ
ܝܰܘܡܳܬ݂ܳܐ
ܕ݁ܬ݂ܶܫܡܶܫܬ݁ܶܗ
ܐܶܙܰܠ
ܠܒ݂ܰܝܬ݁ܶܗ܂</div>
<div type="v" n="24">ܘܰܗܘܳܐ
ܡܶܢ ܒ݁ܳܬ݂ܰܪ
ܝܰܘܡܳܬ݂ܳܐ
ܗܳܢܽܘܢ
ܒ݁ܶܛܢܰܬ݂
ܐܶܠܺܝܫܒ݂ܰܥ
ܐܰܢ݈ܬ݁ܬ݂ܶܗ
ܘܰܡܛܰܫܝܳܐ
ܗ݈ܘܳܬ݂
ܢܰܦ݂ܫܳܗ
ܝܰܪܚܶܐ ܚܰܡܫܳܐ
ܘܳܐܡܪܳܐ
ܗ݈ܘܳܬ݂܂</div>
<div type="v" n="25">ܕ݁ܗܳܠܶܝܢ
ܥܒ݂ܰܕ݂ ܠܺܝ
ܡܳܪܝܳܐ
ܒ݁ܝܰܘܡܳܬ݂ܳܐ
ܕ݁ܚܳܪ ܒ݁ܺܝ
ܠܡܶܣܰܒ݂
ܚܶܣܕ݁ܝ
ܕ݁ܒ݂ܶܝܬ݂
ܒ݁ܢܰܝ
ܐ݈ܢܳܫܳܐ܂</div>
<div type="v" n="26">ܒ݁ܝܰܪܚܳܐ
ܕ݁ܶܝܢ
ܕ݁ܶܫܬ݁ܳܐ
ܐܶܫܬ݁ܠܰܚ
ܓ݁ܰܒ݂ܪܺܝܐܝܶܠ
ܡܰܠܰܐܟ݂ܳܐ ܡܶܢ
ܠܘܳܬ݂ ܐܰܠܳܗܳܐ
ܠܰܓ݂ܠܺܝܠܳܐ
ܠܰܡܕ݂ܺܝܢ݈ܬ݁ܳܐ
ܕ݁ܰܫܡܳܗ
ܢܳܨܪܰܬ݂܂</div>
<div type="v" n="27">ܠܘܳܬ݂
ܒ݁ܬ݂ܽܘܠܬ݁ܳܐ
ܕ݁ܰܡܟ݂ܺܝܪܳܐ
ܠܓ݂ܰܒ݂ܪܳܐ
ܕ݁ܰܫܡܶܗ
ܝܰܘܣܶܦ݂ ܡܶܢ
ܒ݁ܰܝܬ݁ܶܗ
ܕ݁ܕ݂ܰܘܺܝܕ݂
ܘܰܫܡܳܗ
ܠܰܒ݂ܬ݂ܽܘܠܬ݁ܳܐ
ܡܰܪܝܰܡ܂</div>
<div type="v" n="28">ܘܥܰܠ
ܠܘܳܬ݂ܳܗ
ܡܰܠܰܐܟ݂ܳܐ
ܘܶܐܡܰܪ ܠܳܗ
ܫܠܳܡ ܠܶܟ݂ܝ
ܡܰܠܝܰܬ݂
ܛܰܝܒ݁ܽܘܬ݂ܳܐ
ܡܳܪܰܢ ܥܰܡܶܟ݂ܝ
ܒ݁ܪܺܝܟ݂ܰܬ݂
ܒ݁ܢܶܫܶܐ܂</div>
<div type="v" n="29">ܗܺܝ ܕ݁ܶܝܢ
ܟ݁ܰܕ݂ ܚܙܳܬ݂
ܐܶܬ݂ܪܰܗܒ݁ܰܬ݂
ܒ݁ܡܶܠܬ݂ܶܗ
ܘܡܶܬ݂ܚܰܫܒ݂ܳܐ
ܗ݈ܘܳܬ݂
ܕ݁ܡܳܢܳܐ ܗ݈ܘ
ܫܠܳܡܳܐ
ܗܳܢܳܐ܂</div>
<div type="v" n="30">ܘܶܐܡܰܪ
ܠܳܗ ܡܰܠܰܐܟ݂ܳܐ
ܠܳܐ
ܬ݁ܶܕ݂ܚܠܺܝܢ
ܡܰܪܝܰܡ
ܐܶܫܟ݁ܰܚܬ݁ܝ
ܓ݁ܶܝܪ
ܛܰܝܒ݁ܽܘܬ݂ܳܐ
ܠܘܳܬ݂
ܐܰܠܳܗܳܐ܂</div>
<div type="v" n="31">ܗܳܐ ܓ݁ܶܝܪ
ܬ݁ܩܰܒ݁ܠܺܝܢ
ܒ݁ܰܛܢܳܐ
ܘܬ݂ܺܐܠܕ݁ܺܝܢ
ܒ݁ܪܳܐ
ܘܬ݂ܶܩܪܶܝܢ
ܫܡܶܗ ܝܶܫܽܘܥ܂</div>
<div type="v" n="32">ܗܳܢܳܐ
ܢܶܗܘܶܐ ܪܰܒ݂
ܘܰܒ݂ܪܶܗ
ܕ݁ܥܶܠܳܝܳܐ
ܢܶܬ݂ܩܪܶܐ
ܘܢܶܬ݁ܶܠ ܠܶܗ
ܡܳܪܝܳܐ
ܐܰܠܳܗܳܐ
ܟ݁ܽܘܪܣܝܶܗ
ܕ݁ܕ݂ܰܘܺܝܕ݂
ܐܰܒ݂ܽܘܗ݈ܝ܂</div>
<div type="v" n="33">ܘܢܰܡܠܶܟ݂
ܥܰܠ ܒ݁ܰܝܬ݁ܶܗ
ܕ݁ܝܰܥܩܽܘܒ݂
ܠܥܳܠܰܡ
ܘܰܠܡܰܠܟ݁ܽܘܬ݂ܶܗ
ܣܽܘܦ݂ ܠܳܐ
ܢܶܗܘܶܐ܂</div>
<div type="v" n="34">ܐܳܡܪܳܐ
ܡܰܪܝܰܡ
ܠܡܰܠܰܐܟ݂ܳܐ
ܐܰܝܟ݁ܰܢܳܐ
ܬ݁ܶܗܘܶܐ
ܗܳܕ݂ܶܐ
ܕ݁ܓ݂ܰܒ݂ܪܳܐ
ܠܳܐ ܚܟ݂ܺܝܡ
ܠܺܝ܂</div>
<div type="v" n="35">ܥܢܳܐ
ܡܰܠܰܐܟ݂ܳܐ
ܘܶܐܡܰܪ ܠܳܗ
ܪܽܘܚܳܐ
ܕ݁ܩܽܘܕ݂ܫܳܐ
ܬ݁ܺܐܬ݂ܶܐ
ܘܚܰܝܠܶܗ
ܕ݁ܥܶܠܳܝܳܐ
ܢܰܓ݁ܶܢ
ܥܠܰܝܟ݁ܝ ܡܶܛܽܠ
ܗܳܢܳܐ ܗܰܘ
ܕ݁ܡܶܬ݂ܺܝܠܶܕ݂
ܒ݁ܶܟ݂ܝ
ܩܰܕ݁ܺܝܫܳܐ ܗܽܘ
ܘܰܒ݂ܪܶܗ
ܕ݁ܰܐܠܳܗܳܐ
ܢܶܬ݂ܩܪܶܐ܂</div>
<div type="v" n="36">ܘܗܳܐ
ܐܶܠܺܝܫܒ݂ܰܥ
ܐܰܚܝܳܢܬ݁ܶܟ݂ܝ
ܐܳܦ݂ ܗܺܝ
ܒ݁ܰܛܢܳܐ ܒ݁ܪܳܐ
ܒ݁ܣܰܝܒ݁ܽܘܬ݂ܳܗ
ܘܗܳܢܳܐ ܝܰܪܚܳܐ
ܕ݁ܶܫܬ݁ܳܐ ܠܳܗ
ܠܗܳܝ
ܕ݁ܡܶܬ݂ܩܰܪܝܳܐ
ܥܩܰܪܬ݂ܳܐ܂</div>
<div type="v" n="37">ܡܶܛܽܠ
ܕ݁ܠܳܐ ܥܛܶܠ
ܠܰܐܠܳܗܳܐ
ܡܶܕ݁ܶܡ܂</div>
<div type="v" n="38">ܐܳܡܪܳܐ
ܡܰܪܝܰܡ ܗܳܐ
ܐܶܢܳܐ ܐܰܡܬ݂ܶܗ
ܕ݁ܡܳܪܝܳܐ
ܢܶܗܘܶܐ ܠܺܝ
ܐܰܝܟ݂
ܡܶܠܬ݂ܳܟ݂
ܘܶܐܙܰܠ
ܡܰܠܰܐܟ݂ܳܐ ܡܶܢ
ܠܘܳܬ݂ܳܗ܂</div>
<div type="v" n="39">ܩܳܡܰܬ݂
ܕ݁ܶܝܢ ܡܰܪܝܰܡ
ܒ݁ܗܽܘܢ
ܒ݁ܝܰܘܡܳܬ݂ܳܐ
ܗܳܢܽܘܢ
ܘܶܐܙܰܠ݈ܬ݂
ܒ݁ܛܺܝܠܳܐܝܺܬ݂
ܠܛܽܘܪܳܐ
ܠܰܡܕ݂ܺܝܢ݈ܬ݁ܳܐ
ܕ݁ܺܝܗܽܘܕ݂܂</div>
<div type="v" n="40">ܘܥܶܠܰܬ݂
ܠܒ݂ܰܝܬ݁ܶܗ
ܕ݁ܰܙܟ݂ܰܪܝܳܐ
ܘܫܶܐܠܰܬ݂
ܫܠܳܡܳܗ
ܕ݁ܶܐܠܺܝܫܒ݂ܰܥ܂</div>
<div type="v" n="41">ܘܰܗܘܳܐ
ܕ݁ܟ݂ܰܕ݂
ܫܶܡܥܰܬ݂
ܐܶܠܺܝܫܒ݂ܰܥ
ܫܠܳܡܳܗ
ܕ݁ܡܰܪܝܰܡ ܕ݁ܳܨ
ܥܽܘܠܳܐ
ܒ݁ܟ݂ܰܪܣܳܗ
ܘܶܐܬ݂ܡܰܠܝܰܬ݂
ܐܶܠܺܝܫܒ݂ܰܥ
ܪܽܘܚܳܐ
ܕ݁ܩܽܘܕ݂ܫܳܐ܂</div>
<div type="v" n="42">ܘܰܩܥܳܬ݂
ܒ݁ܩܳܠܳܐ ܪܳܡܳܐ
ܘܶܐܡܪܰܬ݂
ܠܡܰܪܝܰܡ
ܡܒ݂ܰܪܰܟ݂ܬ݁ܳܐ
ܐܰܢ݈ܬ݁ܝ
ܒ݁ܢܶܫܶܐ
ܘܰܡܒ݂ܰܪܰܟ݂
ܗ݈ܽܘ ܦ݁ܺܐܪܳܐ
ܕ݁ܰܒ݂ܟ݂ܰܪܣܶܟ݂ܝ܂</div>
<div type="v" n="43">ܐܰܝܡܶܟ݁ܳܐ
ܠܺܝ ܗܳܕ݂ܶܐ
ܕ݁ܶܐܡܶܗ
ܕ݁ܡܳܪܝ
ܬ݁ܺܐܬ݂ܶܐ
ܠܘܳܬ݂ܝ܂</div>
<div type="v" n="44">ܗܳܐ ܓ݁ܶܝܪ
ܟ݁ܰܕ݂ ܢܦ݂ܰܠ
ܩܳܠܳܐ
ܕ݁ܰܫܠܳܡܶܟ݂ܝ
ܒ݁ܶܐܕ݂ܢܰܝ
ܒ݁ܚܰܕ݂ܽܘܬ݂ܳܐ
ܪܰܒ݁ܬ݂ܳܐ ܕ݁ܳܨ
ܥܽܘܠܳܐ
ܒ݁ܟ݂ܰܪܣܝ܂</div>
<div type="v" n="45">ܘܛܽܘܒ݂ܶܝܗ
ܠܰܐܝܕ݂ܳܐ
ܕ݁ܗܰܝܡܢܰܬ݂
ܕ݁ܗܳܘܶܐ
ܫܽܘܠܳܡܳܐ
ܠܰܐܝܠܶܝܢ
ܕ݁ܶܐܬ݂ܡܰܠܶܠ
ܥܰܡܳܗ ܡܶܢ
ܠܘܳܬ݂
ܡܳܪܝܳܐ܂</div>
<div type="v" n="46">ܘܶܐܡܪܰܬ݂
ܡܰܪܝܰܡ
ܡܰܘܪܒ݂ܳܐ
ܢܰܦ݂ܫܝ
ܠܡܳܪܝܳܐ܂</div>
<div type="v" n="47">ܘܚܶܕ݂ܝܰܬ݂
ܪܽܘܚܝ
ܒ݁ܰܐܠܳܗܳܐ
ܡܰܚܝܳܢܝ܂</div>
<div type="v" n="48">ܕ݁ܚܳܪ
ܒ݁ܡܽܘܟ݂ܳܟ݂ܳܐ
ܕ݁ܰܐܡܬ݂ܶܗ ܗܳܐ
ܓ݁ܶܝܪ ܡܶܢ
ܗܳܫܳܐ ܛܽܘܒ݂ܳܐ
ܢܶܬ݁ܠܳܢ ܠܺܝ
ܫܰܪܒ݁ܳܬ݂ܳܐ
ܟ݁ܽܠܗܶܝܢ܂</div>
<div type="v" n="49">ܕ݁ܰܥܒ݂ܰܕ݂
ܠܘܳܬ݂ܝ
ܪܰܘܪܒ݂ܳܬ݂ܳܐ
ܗܰܘ
ܕ݁ܚܰܝܠܬ݂ܳܢ
ܘܩܰܕ݁ܺܝܫ
ܫܡܶܗ܂</div>
<div type="v" n="50">ܘܰܚܢܳܢܶܗ
ܠܕ݂ܳܪܶܐ
ܘܫܰܪܒ݁ܳܬ݂ܳܐ
ܥܰܠ ܐܰܝܠܶܝܢ
ܕ݁ܕ݂ܳܚܠܺܝܢ
ܠܶܗ܂</div>
<div type="v" n="51">ܥܒ݂ܰܕ݂
ܙܳܟ݂ܽܘܬ݂ܳܐ
ܒ݁ܰܕ݂ܪܳܥܶܗ
ܘܒ݂ܰܕ݁ܰܪ
ܚܬ݂ܺܝܪܰܝ
ܒ݁ܬ݂ܰܪܥܺܝܬ݂ܳܐ
ܕ݁ܠܶܒ݁ܗܽܘܢ܂</div>
<div type="v" n="52">ܣܰܚܶܦ݂
ܬ݁ܰܩܺܝܦ݂ܶܐ
ܡܶܢ
ܟ݁ܽܘܪܣܰܘܳܬ݂ܳܐ
ܘܰܐܪܺܝܡ
ܡܰܟ݁ܺܝܟ݂ܶܐ܂</div>
<div type="v" n="53">ܟ݁ܰܦ݂ܢܶܐ
ܣܰܒ݁ܰܥ
ܛܳܒ݂ܳܬ݂ܳܐ
ܘܥܰܬ݁ܺܝܪܶܐ
ܫܪܳܐ
ܣܦ݂ܺܝܩܳܐܝܺܬ݂܂</div>
<div type="v" n="54">ܥܰܕ݁ܰܪ
ܠܺܐܝܣܪܳܝܶܠ
ܥܰܒ݂ܕ݁ܶܗ
ܘܶܐܬ݁ܕ݁ܟ݂ܰܪ
ܚܢܳܢܶܗ܂</div>
<div type="v" n="55">ܐܰܝܟ݂
ܕ݁ܡܰܠܶܠ ܥܰܡ
ܐܰܒ݂ܳܗܰܝܢ ܥܰܡ
ܐܰܒ݂ܪܳܗܳܡ
ܘܥܰܡ ܙܰܪܥܶܗ
ܠܥܳܠܰܡ܂</div>
<div type="v" n="56">ܩܰܘܝܰܬ݂
ܕ݁ܶܝܢ ܡܰܪܝܰܡ
ܠܘܳܬ݂
ܐܶܠܺܝܫܒ݂ܰܥ
ܐܰܝܟ݂ ܝܰܪܚܶܐ
ܬ݁ܠܳܬ݂ܳܐ
ܘܗܶܦ݂ܟ݁ܰܬ݂
ܠܒ݂ܰܝܬ݁ܳܗ܂</div>
<div type="v" n="57">ܐܶܠܺܝܫܒ݂ܰܥ
ܕ݁ܶܝܢ ܗܘܳܐ
ܗ݈ܘܳܐ ܠܳܗ
ܙܰܒ݂ܢܳܐ
ܕ݁ܬ݂ܺܐܠܰܕ݂
ܘܝܶܠܕ݁ܰܬ݂
ܒ݁ܪܳܐ܂</div>
<div type="v" n="58">ܘܰܫܡܰܥܘ
ܫܒ݂ܳܒ݂ܶܝܗ
ܘܰܒ݂ܢܰܝ
ܛܽܘܗܡܳܗ
ܕ݁ܰܐܣܓ݁ܺܝ
ܐܰܠܳܗܳܐ
ܚܢܳܢܶܗ
ܠܘܳܬ݂ܳܗ
ܘܚܳܕ݂ܶܝܢ
ܗ݈ܘܰܘ ܥܰܡܳܗ܂</div>
<div type="v" n="59">ܘܰܗܘܳܐ
ܠܝܰܘܡܳܐ
ܕ݁ܰܬ݂ܡܳܢܝܳܐ
ܘܶܐܬ݂ܰܘ
ܠܡܶܓ݂ܙܪܶܗ
ܠܛܰܠܝܳܐ
ܘܩܳܪܶܝܢ ܗ݈ܘܰܘ
ܠܶܗ ܒ݁ܰܫܡܳܐ
ܕ݁ܰܐܒ݂ܽܘܗ݈ܝ
ܙܟ݂ܰܪܝܳܐ܂</div>
<div type="v" n="60">ܘܰܥܢܳܬ݂
ܐܶܡܶܗ ܘܳܐܡܪܳܐ
ܠܗܽܘܢ ܠܳܐ
ܗܳܟ݂ܰܢܳܐ
ܐܶܠܳܐ
ܢܶܬ݂ܩܪܶܐ
ܝܽܘܚܰܢܳܢ܂</div>
<div type="v" n="61">ܘܶܐܡܰܪܘ
ܠܳܗ ܕ݁ܠܰܝܬ݁
ܐ݈ܢܳܫ
ܒ݁ܫܰܪܒ݁ܬ݂ܶܟ݂ܝ
ܕ݁ܡܶܬ݂ܩܪܶܐ
ܒ݁ܰܫܡܳܐ
ܗܳܢܳܐ܂</div>
<div type="v" n="62">ܘܰܪܡܰܙܘ
ܠܰܐܒ݂ܽܘܗ݈ܝ
ܕ݁ܰܐܝܟ݁ܰܢܳܐ
ܨܳܒ݂ܶܐ
ܕ݁ܰܢܫܰܡܶܝܘܗ݈ܝ܂</div>
<div type="v" n="63">ܘܰܫܐܶܠ
ܦ݁ܶܢܩܺܝܬ݂ܳܐ
ܘܰܟ݂ܬ݂ܰܒ݂
ܘܶܐܡܰܪ
ܝܽܘܚܰܢܳܢ ܗ݈ܽܘ
ܫܡܶܗ
ܘܶܐܬ݁ܕ݁ܰܡܰܪܘ
ܟ݁ܽܠܢܳܫ܂</div>
<div type="v" n="64">ܘܡܶܚܕ݂ܳܐ
ܐܶܬ݂ܦ݁ܬ݂ܰܚ
ܦ݁ܽܘܡܶܗ
ܘܠܶܫܳܢܶܗ
ܘܡܰܠܶܠ
ܘܒ݂ܰܪܶܟ݂
ܠܰܐܠܳܗܳܐ܂</div>
<div type="v" n="65">ܘܰܗܘܳܬ݂
ܕ݁ܶܚܠܬ݂ܳܐ ܥܰܠ
ܟ݁ܽܠܗܽܘܢ
ܫܒ݂ܳܒ݂ܰܝܗܽܘܢ
ܘܰܒ݂ܟ݂ܽܠܶܗ
ܛܽܘܪܳܐ
ܕ݁ܺܝܗܽܘܕ݂
ܗܳܠܶܝܢ
ܡܶܬ݂ܡܰܠܠܳܢ
ܗ݈ܘܰܝ܂</div>
<div type="v" n="66">ܘܟ݂ܽܠܗܽܘܢ
ܕ݁ܰܫܡܰܥܘ
ܡܶܬ݂ܚܰܫܒ݂ܺܝܢ
ܗ݈ܘܰܘ
ܒ݁ܠܶܒ݁ܗܽܘܢ
ܘܳܐܡܪܺܝܢ
ܡܳܢܳܐ ܟ݁ܰܝ
ܢܶܗܘܶܐ ܛܰܠܝܳܐ
ܗܳܢܳܐ
ܘܺܐܝܕ݂ܶܗ
ܕ݁ܡܳܪܝܳܐ
ܐܺܝܬ݂ ܗ݈ܘܳܬ݂
ܥܰܡܶܗ܂</div>
<div type="v" n="67">ܘܶܐܬ݂ܡܠܺܝ
ܙܟ݂ܰܪܝܳܐ
ܐܰܒ݂ܽܘܗ݈ܝ
ܪܽܘܚܳܐ
ܕ݁ܩܽܘܕ݂ܫܳܐ
ܘܶܐܬ݂ܢܰܒ݁ܺܝ
ܘܶܐܡܰܪ܂</div>
<div type="v" n="68">ܡܒ݂ܰܪܰܟ݂
ܗ݈ܽܘ ܡܳܪܝܳܐ
ܐܰܠܳܗܶܗ
ܕ݁ܺܐܝܣܪܳܝܶܠ
ܕ݁ܰܣܥܰܪ ܥܰܡܶܗ
ܘܰܥܒ݂ܰܕ݂ ܠܶܗ
ܦ݁ܽܘܪܩܳܢܳܐ܂</div>
<div type="v" n="69">ܘܰܐܩܺܝܡ
ܠܰܢ ܩܰܪܢܳܐ
ܕ݁ܦ݂ܽܘܪܩܳܢܳܐ
ܒ݁ܒ݂ܰܝܬ݁ܶܗ
ܕ݁ܕ݂ܰܘܺܝܕ݂
ܥܰܒ݂ܕ݁ܶܗ܂</div>
<div type="v" n="70">ܐܰܝܟ݂
ܕ݁ܡܰܠܶܠ
ܒ݁ܦ݂ܽܘܡܳܐ
ܕ݁ܰܢܒ݂ܺܝܰܘܗ݈ܝ
ܩܰܕ݁ܺܝܫܶܐ
ܕ݁ܡܶܢ ܥܳܠܰܡ܂</div>
<div type="v" n="71">ܕ݁ܢܶܦ݂ܪܩܰܢ
ܡܶܢ
ܒ݁ܥܶܠܕ݁ܒ݂ܳܒ݂ܰܝܢ
ܘܡܶܢ ܐܺܝܕ݂ܳܐ
ܕ݁ܟ݂ܽܠܗܽܘܢ
ܣܳܢܰܐܝܢ܂</div>
<div type="v" n="72">ܘܰܥܒ݂ܰܕ݂
ܚܢܳܢܶܗ ܥܰܡ
ܐܰܒ݂ܳܗܰܝܢ
ܘܶܥ݈ܗܰܕ݂
ܠܕ݂ܺܝܰܬ݂ܺܩܰܘܗ݈ܝ
ܩܰܕ݁ܺܝܫܳܬ݂ܳܐ܂</div>
<div type="v" n="73">ܘܡܰܘܡܳܬ݂ܳܐ
ܕ݁ܺܝܡܳܐ
ܠܰܐܒ݂ܪܳܗܳܡ
ܐܰܒ݂ܽܘܢ
ܕ݁ܢܶܬ݁ܶܠ
ܠܰܢ܂</div>
<div type="v" n="74">ܕ݁ܢܶܬ݂ܦ݁ܪܶܩ
ܡܶܢ ܐܺܝܕ݂ܳܐ
ܕ݁ܰܒ݂ܥܶܠܕ݁ܒ݂ܳܒ݂ܰܝܢ
ܘܰܕ݂ܠܳܐ
ܕ݁ܶܚܠܳܐ
ܢܶܦ݂ܠܽܘܚ
ܩܕ݂ܳܡܰܘܗ݈ܝ܂</div>
<div type="v" n="75">ܟ݁ܽܠܗܽܘܢ
ܝܰܘܡܳܬ݂ܰܢ
ܒ݁ܟ݂ܺܐܢܽܘܬ݂ܳܐ
ܘܰܒ݂ܙܰܕ݁ܺܝܩܽܘܬ݂ܳܐ܂</div>
<div type="v" n="76">ܘܰܐܢ݈ܬ݁
ܛܰܠܝܳܐ
ܢܒ݂ܺܝܶܗ
ܕ݁ܥܶܠܳܝܳܐ
ܬ݁ܶܬ݂ܩܪܶܐ
ܬ݁ܺܐܙܰܠ ܓ݁ܶܝܪ
ܩܕ݂ܳܡ
ܦ݁ܰܪܨܽܘܦ݁ܶܗ
ܕ݁ܡܳܪܝܳܐ
ܕ݁ܰܬ݂ܛܰܝܶܒ݂
ܐܽܘܪܚܶܗ܂</div>
<div type="v" n="77">ܕ݁ܢܶܬ݁ܶܠ
ܡܰܕ݁ܥܳܐ
ܕ݁ܚܰܝܶܐ
ܠܥܰܡܶܗ
ܒ݁ܫܽܘܒ݂ܩܳܢܳܐ
ܕ݁ܰܚܛܳܗܰܝܗܽܘܢ܂</div>
<div type="v" n="78">ܒ݁ܪܰܚܡܶܐ
ܕ݁ܰܚܢܳܢܳܐ
ܕ݁ܰܐܠܳܗܰܢ
ܕ݁ܰܒ݂ܗܽܘܢ
ܢܶܣܥܪܰܢ
ܕ݁ܶܢܚܳܐ ܡܶܢ
ܪܰܘܡܳܐ܂</div>
<div type="v" n="79">ܠܡܰܢܗܳܪܽܘ
ܠܰܐܝܠܶܝܢ
ܕ݁ܰܒ݂ܚܶܫܽܘܟ݂ܳܐ
ܘܰܒ݂ܛܶܠܳܠܶܐ
ܕ݁ܡܰܘܬ݁ܳܐ
ܝܳܬ݂ܒ݁ܺܝܢ
ܕ݁ܢܶܬ݂ܪܽܘܨ
ܪܶܓ݂ܠܰܝܢ
ܒ݁ܽܐܘܪܚܳܐ
ܕ݁ܰܫܠܳܡܳܐ܂</div>
<div type="v" n="80">ܛܰܠܝܳܐ
ܕ݁ܶܝܢ ܪܳܒ݂ܶܐ
ܗ݈ܘܳܐ
ܘܡܶܬ݂ܚܰܝܰܠ
ܒ݁ܪܽܘܚܳܐ
ܘܰܒ݂ܚܽܘܪܒ݁ܳܐ
ܐܺܝܬ݂ܰܘܗ݈ܝ
ܗ݈ܘܳܐ ܥܕ݂ܰܡܳܐ
ܠܝܰܘܡܳܐ
ܕ݁ܬ݂ܰܚܘܺܝܬ݂ܶܗ
ܕ݁ܰܠܘܳܬ݂
ܐܺܝܣܪܳܝܶܠ܂</div>
</div>
<div type="ch" n="2">
<div type="title" n="title"> ܀ ܠܘܩܐ ܒܒ </div>
<div type="v" n="1">ܗܘܳܐ ܕ݁ܶܝܢ
ܒ݁ܝܰܘܡܳܬ݂ܳܐ
ܗܳܢܽܘܢ
ܘܰܢܦ݂ܰܩ
ܦ݁ܽܘܩܕ݁ܳܢܳܐ
ܡܶܢ
ܐܰܓ݂ܽܘܣܛܳܘܣ
ܩܶܣܰܪ
ܕ݁ܢܶܬ݂ܟ݁ܬ݂ܶܒ݂
ܟ݁ܽܠܶܗ ܥܰܡܳܐ
ܕ݁ܽܐܘܚܕ݂ܳܢܶܗ܂</div>
<div type="v" n="2">ܗܳܕ݂ܶܐ
ܡܰܟ݂ܬ݁ܒ݂ܳܢܽܘܬ݂ܳܐ
ܩܰܕ݂ܡܳܝܬ݁ܳܐ
ܗܘܳܬ݂
ܒ݁ܗܺܓ݂ܡܳܢܽܘܬ݂ܳܐ
ܕ݁ܩܽܘܪܺܝܢܳܘܣ
ܒ݁ܣܽܘܪܺܝܰܐ܂</div>
<div type="v" n="3">ܘܳܐܙܶܠ
ܗ݈ܘܳܐ ܟ݁ܽܠܢܳܫ
ܕ݁ܢܶܬ݂ܟ݁ܬ݂ܶܒ݂
ܒ݁ܰܡܕ݂ܺܝܢ݈ܬ݁ܶܗ܂</div>
<div type="v" n="4">ܣܠܶܩ ܗ݈ܘܳܐ
ܕ݁ܶܝܢ ܐܳܦ݂
ܝܰܘܣܶܦ݂ ܡܶܢ
ܢܳܨܪܰܬ݂
ܡܕ݂ܺܝܢ݈ܬ݁ܳܐ
ܕ݁ܰܓ݂ܠܺܝܠܳܐ
ܠܺܝܗܽܘܕ݂
ܠܰܡܕ݂ܺܝܢ݈ܬ݁ܶܗ
ܕ݁ܕ݂ܰܘܺܝܕ݂
ܕ݁ܡܶܬ݂ܩܰܪܝܳܐ
ܒ݁ܶܝܬ݂‌ܠܚܶܡ
ܡܶܛܽܠ
ܕ݁ܺܐܝܬ݂ܰܘܗ݈ܝ
ܗ݈ܘܳܐ ܡܶܢ
ܒ݁ܰܝܬ݁ܶܗ ܘܡܶܢ
ܫܰܪܒ݁ܬ݂ܶܗ
ܕ݁ܕ݂ܰܘܺܝܕ݂܂</div>
<div type="v" n="5">ܥܰܡ ܡܰܪܝܰܡ
ܡܟ݂ܺܝܪܬ݁ܶܗ
ܟ݁ܰܕ݂ ܒ݁ܰܛܢܳܐ
ܕ݁ܬ݂ܰܡܳܢ
ܢܶܬ݂ܟ݁ܬ݂ܶܒ݂܂</div>
<div type="v" n="6">ܘܰܗܘܳܐ
ܕ݁ܟ݂ܰܕ݂
ܬ݁ܰܡܳܢ ܐܶܢܽܘܢ
ܐܶܬ݂ܡܰܠܺܝܘ
ܝܰܘܡܳܬ݂ܳܗ
ܕ݁ܬ݂ܺܐܠܰܕ݂܂</div>
<div type="v" n="7">ܘܝܶܠܕ݁ܰܬ݂
ܒ݁ܪܳܗ
ܒ݁ܽܘܟ݂ܪܳܐ
ܘܰܟ݂ܪܰܟ݂ܬ݁ܶܗ
ܒ݁ܥܰܙܪܽܘܪܶܐ
ܘܰܐܪܡܝܰܬ݂ܶܗ
ܒ݁ܽܐܘܪܝܳܐ
ܡܶܛܽܠ ܕ݁ܠܰܝܬ݁
ܗ݈ܘܳܐ ܠܗܽܘܢ
ܕ݁ܽܘܟ݁ܬ݂ܳܐ
ܐܰܝܟ݁ܳܐ
ܕ݁ܰܫܪܶܝܢ
ܗ݈ܘܰܘ܂</div>
<div type="v" n="8">ܪܳܥܰܘܳܬ݂ܳܐ
ܕ݁ܶܝܢ ܐܺܝܬ݂
ܗ݈ܘܰܘ ܒ݁ܶܗ
ܒ݁ܰܐܬ݂ܪܳܐ
ܕ݁ܰܫܪܶܝܢ
ܗ݈ܘܰܘ ܬ݁ܰܡܳܢ
ܘܢܳܛܪܺܝܢ
ܡܰܛܰܪܬ݂ܳܐ
ܕ݁ܠܺܠܝܳܐ ܥܰܠ
ܡܰܪܥܝܳܬ݂ܗܽܘܢ܂</div>
<div type="v" n="9">ܘܗܳܐ
ܡܰܠܰܐܟ݂ܳܐ
ܕ݁ܰܐܠܳܗܳܐ
ܐܶܬ݂ܳܐ
ܠܘܳܬ݂ܗܽܘܢ
ܘܬ݂ܶܫܒ݁ܽܘܚܬ݁ܶܗ
ܕ݁ܡܳܪܝܳܐ
ܐܰܢܗܪܰܬ݂
ܥܠܰܝܗܽܘܢ
ܘܰܕ݂ܚܶܠܘ
ܕ݁ܶܚܠܬ݂ܳܐ
ܪܰܒ݁ܬ݂ܳܐ܂</div>
<div type="v" n="10">ܘܶܐܡܰܪ
ܠܗܽܘܢ
ܡܰܠܰܐܟ݂ܳܐ ܠܳܐ
ܬ݁ܶܕ݂ܚܠܽܘܢ
ܗܳܐ ܓ݁ܶܝܪ
ܡܣܰܒ݁ܰܪ ܐ݈ܢܳܐ
ܠܟ݂ܽܘܢ
ܚܰܕ݂ܽܘܬ݂ܳܐ
ܪܰܒ݁ܬ݂ܳܐ
ܕ݁ܬ݂ܶܗܘܶܐ
ܠܟ݂ܽܠܶܗ
ܥܳܠܡܳܐ܂</div>
<div type="v" n="11">ܐܶܬ݂ܺܝܠܶܕ݂
ܠܟ݂ܽܘܢ ܓ݁ܶܝܪ
ܝܰܘܡܳܢܳܐ
ܦ݁ܳܪܽܘܩܳܐ
ܕ݁ܺܐܝܬ݂ܰܘܗ݈ܝ
ܡܳܪܝܳܐ
ܡܫܺܝܚܳܐ
ܒ݁ܰܡܕ݂ܺܝܢ݈ܬ݁ܶܗ
ܕ݁ܕ݂ܰܘܺܝܕ݂܂</div>
<div type="v" n="12">ܘܗܳܕ݂ܶܐ
ܠܟ݂ܽܘܢ ܐܳܬ݂ܳܐ
ܡܶܫܟ݁ܚܺܝܢ
ܐܢ݈ܬ݁ܽܘܢ
ܥܽܘܠܳܐ
ܕ݁ܰܟ݂ܪܺܝܟ݂
ܒ݁ܥܰܙܪܽܘܪܶܐ
ܘܣܺܝܡ
ܒ݁ܽܐܘܪܝܳܐ܂</div>
<div type="v" n="13">ܘܡܶܢ ܫܶܠܝ
ܐܶܬ݂ܚܙܺܝܘ ܥܰܡ
ܡܰܠܰܐܟ݂ܳܐ
ܚܰܝܠܰܘܳܬ݂ܳܐ
ܣܰܓ݁ܺܝܶܐܐ
ܕ݁ܰܫܡܰܝܳܐ
ܟ݁ܰܕ݂
ܡܫܰܒ݁ܚܺܝܢ
ܠܰܐܠܳܗܳܐ
ܘܳܐܡܪܺܝܢ܂</div>
<div type="v" n="14">ܬ݁ܶܫܒ݁ܽܘܚܬ݁ܳܐ
ܠܰܐܠܳܗܳܐ
ܒ݁ܰܡܪܰܘܡܶܐ
ܘܥܰܠ ܐܰܪܥܳܐ
ܫܠܳܡܳܐ
ܘܣܰܒ݂ܪܳܐ
ܛܳܒ݂ܳܐ
ܠܰܒ݂ܢܰܝ
ܐ݈ܢܳܫܳܐ܂</div>
<div type="v" n="15">ܘܰܗܘܳܐ
ܕ݁ܟ݂ܰܕ݂
ܐܶܙܰܠܘ ܡܶܢ
ܠܘܳܬ݂ܗܽܘܢ
ܡܰܠܰܐܟ݂ܶܐ
ܠܰܫܡܰܝܳܐ
ܡܰܠܶܠܘ
ܪܳܥܰܘܳܬ݂ܳܐ
ܚܰܕ݂ ܥܰܡ ܚܰܕ݂
ܘܳܐܡܪܺܝܢ
ܢܶܪܕ݁ܶܐ
ܥܕ݂ܰܡܳܐ
ܠܒ݂ܶܝܬ݂‌ܠܚܶܡ
ܘܢܶܚܙܶܐ
ܠܡܶܠܬ݂ܳܐ
ܗܳܕ݂ܶܐ
ܕ݁ܰܗܘܳܬ݂
ܐܰܝܟ݂
ܕ݁ܡܳܪܝܳܐ
ܐܰܘܕ݁ܰܥ ܠܰܢ܂</div>
<div type="v" n="16">ܘܶܐܬ݂ܰܘ
ܡܣܰܪܗܒ݂ܳܐܝܺܬ݂
ܘܶܐܫܟ݁ܰܚܘ
ܠܡܰܪܝܰܡ
ܘܰܠܝܰܘܣܶܦ݂
ܘܰܠܥܽܘܠܳܐ
ܕ݁ܣܺܝܡ
ܒ݁ܽܐܘܪܝܳܐ܂</div>
<div type="v" n="17">ܘܟ݂ܰܕ݂
ܚܙܰܘ ܐܰܘܕ݁ܰܥܘ
ܠܡܶܠܬ݂ܳܐ
ܕ݁ܶܐܬ݂ܡܰܠܠܰܬ݂
ܥܰܡܗܽܘܢ
ܥܠܰܘܗ݈ܝ ܥܰܠ
ܛܰܠܝܳܐ܂</div>
<div type="v" n="18">ܘܟ݂ܽܠܗܽܘܢ
ܕ݁ܰܫܡܰܥܘ
ܐܶܬ݁ܕ݁ܰܡܰܪܘ
ܥܰܠ ܐܰܝܠܶܝܢ
ܕ݁ܶܐܬ݂ܡܰܠܶܠ
ܠܗܽܘܢ ܡܶܢ
ܪܳܥܰܘܳܬ݂ܳܐ܂</div>
<div type="v" n="19">ܡܰܪܝܰܡ
ܕ݁ܶܝܢ ܢܳܛܪܳܐ
ܗ݈ܘܳܬ݂
ܟ݁ܽܠܗܶܝܢ
ܡܶܠܶܐ ܗܳܠܶܝܢ
ܘܰܡܦ݂ܰܚܡܳܐ
ܒ݁ܠܶܒ݁ܳܗ܂</div>
<div type="v" n="20">ܘܰܗܦ݂ܰܟ݂ܘ
ܪܳܥܰܘܳܬ݂ܳܐ
ܗܳܢܽܘܢ ܟ݁ܰܕ݂
ܡܫܰܒ݁ܚܺܝܢ
ܘܰܡܗܰܠܠܺܝܢ
ܠܰܐܠܳܗܳܐ ܥܰܠ
ܟ݁ܽܠ ܕ݁ܰܚܙܰܘ
ܘܰܫܡܰܥܘ
ܐܰܝܟ݁ܰܢܳܐ
ܕ݁ܶܐܬ݂ܡܰܠܰܠ
ܥܰܡܗܽܘܢ܂</div>
<div type="v" n="21">ܘܟ݂ܰܕ݂
ܡܠܰܘ ܬ݁ܡܳܢܝܳܐ
ܝܰܘܡܺܝܢ
ܕ݁ܢܶܬ݂ܓ݁ܙܰܪ
ܛܰܠܝܳܐ
ܐܶܬ݂ܩܪܺܝ ܫܡܶܗ
ܝܶܫܽܘܥ
ܕ݁ܶܐܬ݂ܩܪܺܝ
ܡܶܢ ܡܰܠܰܐܟ݂ܳܐ
ܩܕ݂ܳܡ
ܕ݁ܢܶܬ݂ܒ݁ܛܶܢ
ܒ݁ܟ݂ܰܪܣܳܐ܂</div>
<div type="v" n="22">ܘܟ݂ܰܕ݂
ܐܶܬ݂ܡܰܠܺܝܘ
ܝܰܘܡܳܬ݂ܳܐ
ܕ݁ܬ݂ܰܕ݂ܟ݁ܺܝܬ݂ܗܽܘܢ
ܐܰܝܟ݂
ܢܳܡܽܘܣܳܐ
ܕ݁ܡܽܘܫܶܐ
ܐܰܣܩܽܘܗ݈ܝ
ܠܽܐܘܪܺܫܠܶܡ
ܕ݁ܰܢܩܺܝܡܽܘܢܳܝܗ݈ܝ
ܩܕ݂ܳܡ
ܡܳܪܝܳܐ܂</div>
<div type="v" n="23">ܐܰܝܟ݂
ܕ݁ܰܟ݂ܬ݂ܺܝܒ݂
ܒ݁ܢܳܡܽܘܣܳܐ
ܕ݁ܡܳܪܝܳܐ
ܕ݁ܟ݂ܽܠ
ܕ݁ܶܟ݂ܪܳܐ
ܦ݁ܳܬ݂ܰܚ
ܡܰܪܒ݁ܥܳܐ
ܩܰܕ݁ܺܝܫܳܐ
ܕ݁ܡܳܪܝܳܐ
ܢܶܬ݂ܩܪܶܐ܂</div>
<div type="v" n="24">ܘܰܕ݂ܢܶܬ݁ܠܽܘܢ
ܕ݁ܶܒ݂ܚܬ݂ܳܐ
ܐܰܝܟ݁ܰܢܳܐ
ܕ݁ܰܐܡܺܝܪ
ܒ݁ܢܳܡܽܘܣܳܐ
ܕ݁ܡܳܪܝܳܐ
ܙܰܘܓ݁ܳܐ
ܕ݁ܫܽܘܦ݂ܢܺܝܢܶܐ
ܐܰܘ ܬ݁ܪܶܝܢ
ܦ݁ܰܪܽܘܓ݂ܶܐ
ܕ݁ܝܰܘܢܳܐ܂</div>
<div type="v" n="25">ܓ݁ܰܒ݂ܪܳܐ
ܕ݁ܶܝܢ ܚܰܕ݂
ܐܺܝܬ݂ ܗ݈ܘܳܐ
ܒ݁ܽܐܘܪܺܫܠܶܡ
ܫܡܶܗ ܗܘܳܐ
ܫܶܡܥܽܘܢ
ܘܓ݂ܰܒ݂ܪܳܐ
ܗܳܢܳܐ ܟ݁ܺܐܝܢ
ܗ݈ܘܳܐ
ܘܙܰܕ݁ܺܝܩ
ܘܰܡܣܰܟ݁ܶܐ
ܗ݈ܘܳܐ
ܠܒ݂ܽܘܝܳܐܶܗ
ܕ݁ܺܐܝܣܪܳܝܶܠ
ܘܪܽܘܚܳܐ
ܕ݁ܩܽܘܕ݂ܫܳܐ
ܐܺܝܬ݂ ܗ݈ܘܳܬ݂
ܥܠܰܘܗ݈ܝ܂</div>
<div type="v" n="26">ܘܰܐܡܺܝܪ
ܗ݈ܘܳܐ ܠܶܗ ܡܶܢ
ܪܽܘܚܳܐ
ܕ݁ܩܽܘܕ݂ܫܳܐ
ܕ݁ܠܳܐ ܢܶܚܙܶܐ
ܡܰܘܬ݁ܳܐ
ܥܕ݂ܰܡܳܐ
ܕ݁ܢܶܚܙܶܐ
ܠܰܡܫܺܝܚܶܗ
ܕ݁ܡܳܪܝܳܐ܂</div>
<div type="v" n="27">ܗܽܘ ܗܳܢܳܐ
ܐܶܬ݂ܳܐ ܗ݈ܘܳܐ
ܒ݁ܪܽܘܚܳܐ
ܠܗܰܝܟ݁ܠܳܐ
ܘܟ݂ܰܕ݂
ܡܰܥܠܺܝܢ ܠܶܗ
ܐܰܒ݂ܳܗܰܘܗ݈ܝ
ܠܝܶܫܽܘܥ
ܛܰܠܝܳܐ
ܕ݁ܢܶܥܒ݁ܕ݂ܽܘܢ
ܚܠܳܦ݂ܰܘܗ݈ܝ
ܐܰܝܟ݁ܰܢܳܐ
ܕ݁ܰܦ݂ܩܺܝܕ݂
ܒ݁ܢܳܡܽܘܣܳܐ܂</div>
<div type="v" n="28">ܩܰܒ݁ܠܶܗ
ܥܰܠ
ܕ݁ܪܳܥܰܘܗ݈ܝ
ܘܒ݂ܰܪܶܟ݂
ܠܰܐܠܳܗܳܐ
ܘܶܐܡܰܪ܂</div>
<div type="v" n="29">ܡܶܟ݁ܺܝܠ
ܫܰܪܳܐ ܐܰܢ݈ܬ݁
ܠܶܗ
ܠܥܰܒ݂ܕ݁ܳܟ݂
ܡܳܪܝ ܐܰܝܟ݂
ܡܶܠܬ݂ܳܟ݂
ܒ݁ܰܫܠܳܡܳܐ܂</div>
<div type="v" n="30">ܕ݁ܗܳܐ
ܚܙܰܝ ܥܰܝܢܰܝ
ܚܢܳܢܳܟ݂܂</div>
<div type="v" n="31">ܗܰܘ
ܕ݁ܛܰܝܶܒ݂ܬ݁
ܒ݁ܦ݁ܰܪܨܽܘܦ݁ܳܐ
ܕ݁ܟ݂ܽܠܗܶܝܢ
ܐܶܡܘܳܬ݂ܳܐ܂</div>
<div type="v" n="32">ܢܽܘܗܪܳܐ
ܠܓ݂ܶܠܝܳܢܳܐ
ܕ݁ܥܰܡ݈ܡܶܐ
ܘܫܽܘܒ݂ܚܳܐ
ܠܥܰܡܳܟ݂
ܐܺܝܣܪܳܝܶܠ܂</div>
<div type="v" n="33">ܝܰܘܣܶܦ݂
ܕ݁ܶܝܢ ܘܶܐܡܶܗ
ܬ݁ܰܡܺܝܗܺܝܢ
ܗ݈ܘܰܘ ܥܰܠ
ܐܰܝܠܶܝܢ
ܕ݁ܡܶܬ݂ܡܰܠܠܳܢ
ܗ݈ܘܰܝ
ܥܠܰܘܗ݈ܝ܂</div>
<div type="v" n="34">ܘܒ݂ܰܪܶܟ݂
ܐܶܢܽܘܢ
ܫܶܡܥܽܘܢ
ܘܶܐܡܰܪ
ܠܡܰܪܝܰܡ ܐܶܡܶܗ
ܗܳܐ ܗܳܢܳܐ
ܣܺܝܡ
ܠܡܰܦ݁ܽܘܠܬ݁ܳܐ
ܘܠܰܩܝܳܡܳܐ
ܕ݁ܣܰܓ݁ܺܝܶܐܐ
ܒ݁ܺܐܝܣܪܳܝܶܠ
ܘܠܳܐܬ݂ܳܐ
ܕ݁ܚܶܪܝܳܢܳܐ܂</div>
<div type="v" n="35">ܘܰܒ݂ܢܰܦ݂ܫܶܟ݂ܝ
ܕ݁ܶܝܢ
ܕ݁ܺܝܠܶܟ݂ܝ
ܬ݁ܶܥܒ݁ܰܪ
ܪܽܘܡܚܳܐ ܐܰܝܟ݂
ܕ݁ܢܶܬ݂ܓ݁ܰܠܝܳܢ
ܡܰܚܫܒ݂ܳܬ݂ܳܐ
ܕ݁ܠܶܒ݁ܰܘܳܬ݂ܳܐ
ܕ݁ܣܰܓ݁ܺܝܶܐܐ܂</div>
<div type="v" n="36">ܘܚܰܢܳܐ
ܕ݁ܶܝܢ
ܢܒ݂ܺܝܬ݂ܳܐ
ܒ݁ܰܪܬ݂ܶܗ
ܕ݁ܰܦ݂ܢܽܘܐܝܺܠ
ܡܶܢ ܫܰܒ݂ܛܳܐ
ܕ݁ܳܐܫܺܝܪ ܐܳܦ݂
ܗܺܝ ܩܰܫܺܝܫܰܬ݂
ܒ݁ܝܰܘܡܳܬ݂ܳܗ
ܗ݈ܘܳܬ݂
ܘܰܫܒ݂ܰܥ ܫܢܺܝܢ
ܥܰܡ ܒ݁ܰܥܠܳܗ
ܚܝܳܬ݂ ܡܶܢ
ܒ݁ܬ݂ܽܘܠܽܘܬ݂ܳܗ܂</div>
<div type="v" n="37">ܘܰܗܘܳܬ݂
ܐܰܪܡܰܠܬ݁ܳܐ
ܐܰܝܟ݂ ܫܢܺܝܢ
ܬ݁ܡܳܢܺܐܝܢ
ܘܰܐܪܒ݁ܰܥ ܘܠܳܐ
ܦ݁ܳܪܩܳܐ
ܗ݈ܘܳܬ݂ ܡܶܢ
ܗܰܝܟ݁ܠܳܐ
ܘܰܒ݂ܨܰܘܡܳܐ
ܘܒ݂ܰܨܠܽܘܬ݂ܳܐ
ܦ݁ܳܠܚܳܐ
ܗ݈ܘܳܬ݂
ܒ݁ܺܐܝܡܳܡܳܐ
ܘܰܒ݂ܠܺܠܝܳܐ܂</div>
<div type="v" n="38">ܘܳܐܦ݂ ܗܺܝ
ܩܳܡܰܬ݂ ܒ݁ܳܗ
ܒ݁ܫܳܥܬ݂ܳܐ
ܘܰܐܘܕ݁ܝܰܬ݂
ܠܡܳܪܝܳܐ
ܘܰܡܡܰܠܠܳܐ
ܗ݈ܘܳܬ݂
ܥܠܰܘܗ݈ܝ ܥܰܡ
ܟ݁ܽܠܢܳܫ
ܕ݁ܰܡܣܰܟ݁ܶܐ
ܗ݈ܘܳܐ
ܠܦ݂ܽܘܪܩܳܢܳܗ
ܕ݁ܽܐܘܪܺܫܠܶܡ܂</div>
<div type="v" n="39">ܘܟ݂ܰܕ݂
ܫܰܠܶܡܘ ܟ݁ܽܠ
ܡܶܕ݁ܶܡ ܐܰܝܟ݂
ܕ݁ܰܒ݂ܢܳܡܽܘܣܳܐ
ܕ݁ܡܳܪܝܳܐ
ܗܦ݂ܰܟ݂ܘ
ܠܰܓ݂ܠܺܝܠܳܐ
ܠܢܳܨܪܰܬ݂
ܡܕ݂ܺܝܢ݈ܬ݁ܗܽܘܢ܂</div>
<div type="v" n="40">ܛܰܠܝܳܐ
ܕ݁ܶܝܢ ܪܳܒ݂ܶܐ
ܗ݈ܘܳܐ
ܘܡܶܬ݂ܚܰܝܰܠ
ܒ݁ܪܽܘܚܳܐ
ܘܡܶܬ݂ܡܰܠܶܐ
ܚܶܟ݂ܡܬ݂ܳܐ
ܘܛܰܝܒ݁ܽܘܬ݂ܳܐ
ܕ݁ܰܐܠܳܗܳܐ
ܐܺܝܬ݂ ܗ݈ܘܳܬ݂
ܥܠܰܘܗ݈ܝ܂</div>
<div type="v" n="41">ܘܐ݈ܢܳܫܰܘܗ݈ܝ
ܒ݁ܟ݂ܽܠ ܫܢܳܐ
ܐܳܙܺܠ݈ܝܢ
ܗ݈ܘܰܘ
ܠܽܐܘܪܺܫܠܶܡ
ܒ݁ܥܰܕ݂ܥܺܕ݂ܳܐ
ܕ݁ܦ݂ܶܨܚܳܐ܂</div>
<div type="v" n="42">ܘܟ݂ܰܕ݂
ܗܘܳܐ ܒ݁ܰܪ
ܫܢܺܝܢ
ܬ݁ܰܪܬ݁ܰܥܶܣܪܶܐ
ܣܠܶܩܘ
ܐܰܝܟ݁ܰܢܳܐ
ܕ݁ܰܡܥܳܕ݂ܺܝܢ
ܗ݈ܘܰܘ
ܠܥܰܕ݂ܥܺܕ݂ܳܐ܂</div>
<div type="v" n="43">ܘܟ݂ܰܕ݂
ܫܠܶܡܘ
ܝܰܘܡܳܬ݂ܳܐ
ܗܦ݂ܰܟ݂ܘ ܠܗܽܘܢ
ܝܶܫܽܘܥ ܕ݁ܶܝܢ
ܛܰܠܝܳܐ ܦ݁ܳܫ
ܠܶܗ
ܒ݁ܽܐܘܪܺܫܠܶܡ
ܘܝܰܘܣܶܦ݂
ܘܶܐܡܶܗ ܠܳܐ
ܝܺܕ݂ܰܥܘ܂</div>
<div type="v" n="44">ܣܳܒ݂ܪܺܝܢ
ܗ݈ܘܰܘ ܓ݁ܶܝܪ
ܕ݁ܥܰܡ ܒ݁ܢܰܝ
ܠܘܺܝܬ݂ܗܽܘܢ
ܗ݈ܽܘ ܘܟ݂ܰܕ݂
ܐܶܬ݂ܰܘ
ܡܰܪܕ݁ܶܐ
ܝܰܘܡܳܐ ܚܰܕ݂
ܒ݁ܥܰܐܘܽܗ݈ܝ
ܠܘܳܬ݂
ܐ݈ܢܳܫܽܘܬ݂ܗܽܘܢ
ܘܰܠܘܳܬ݂ ܡܰܢ
ܕ݁ܝܳܕ݂ܰܥ
ܠܗܽܘܢ܂</div>
<div type="v" n="45">ܘܠܳܐ
ܐܶܫܟ݁ܚܽܘܗ݈ܝ
ܘܰܗܦ݂ܰܟ݂ܘ
ܠܗܽܘܢ ܬ݁ܽܘܒ݂
ܠܽܐܘܪܺܫܠܶܡ
ܘܒ݂ܳܥܶܝܢ
ܗ݈ܘܰܘ ܠܶܗ܂</div>
<div type="v" n="46">ܘܡܶܢ
ܒ݁ܳܬ݂ܰܪ
ܬ݁ܠܳܬ݂ܳܐ
ܝܰܘܡܺܝܢ
ܐܶܫܟ݁ܚܽܘܗ݈ܝ
ܒ݁ܗܰܝܟ݁ܠܳܐ
ܟ݁ܰܕ݂ ܝܳܬ݂ܶܒ݂
ܡܶܨܥܰܬ݂
ܡܰܠܦ݂ܳܢܶܐ
ܘܫܳܡܰܥ
ܡܶܢܗܽܘܢ
ܘܰܡܫܰܐܶܠ
ܠܗܽܘܢ܂</div>
<div type="v" n="47">ܘܬ݂ܰܡܺܝܗܺܝܢ
ܗܘܰܘ ܟ݁ܽܠܗܽܘܢ
ܐܰܝܠܶܝܢ
ܕ݁ܫܳܡܥܺܝܢ
ܗ݈ܘܰܘ ܠܶܗ
ܒ݁ܚܶܟ݂ܡܬ݂ܶܗ
ܘܰܒ݂ܦ݂ܶܬ݂ܓ݂ܳܡܰܘܗ݈ܝ܂</div>
<div type="v" n="48">ܘܟ݂ܰܕ݂
ܚܙܰܐܘܽܗ݈ܝ
ܬ݁ܡܰܗܘ
ܘܶܐܡܪܰܬ݂ ܠܶܗ
ܐܶܡܶܗ ܒ݁ܶܪܝ
ܠܡܳܢܳܐ
ܥܒ݂ܰܕ݁ܬ݁ ܠܰܢ
ܗܳܟ݂ܰܢܳܐ
ܕ݁ܗܳܐ
ܐܰܒ݂ܽܘܟ݂
ܘܶܐܢܳܐ
ܒ݁ܛܽܘܪܳܦ݂ܳܐ
ܣܰܓ݁ܺܝܳܐܐ
ܒ݁ܳܥܶܝܢ ܗܘܰܝܢ
ܠܳܟ݂܂</div>
<div type="v" n="49">ܐܳܡܰܪ
ܠܗܽܘܢ ܡܳܢܳܐ
ܒ݁ܳܥܶܝܢ
ܗܘܰܝܬ݁ܽܘܢ ܠܺܝ
ܠܳܐ ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܒ݂ܶܝܬ݂
ܐܳܒ݂ܝ ܘܳܠܶܐ
ܠܺܝ
ܕ݁ܶܐܗܘܶܐ܂</div>
<div type="v" n="50">ܗܶܢܽܘܢ
ܕ݁ܶܝܢ ܠܳܐ
ܐܶܫܬ݁ܰܘܕ݁ܰܥܘ
ܠܡܶܠܬ݂ܳܐ
ܕ݁ܶܐܡܰܪ
ܠܗܽܘܢ܂</div>
<div type="v" n="51">ܘܰܢܚܶܬ݂
ܥܰܡܗܽܘܢ
ܘܶܐܬ݂ܳܐ
ܠܢܳܨܪܰܬ݂
ܘܡܶܫܬ݁ܰܥܒ݁ܰܕ݂
ܗ݈ܘܳܐ ܠܗܽܘܢ
ܐܶܡܶܗ ܕ݁ܶܝܢ
ܢܳܛܪܳܐ ܗ݈ܘܳܬ݂
ܟ݁ܽܠܗܶܝܢ
ܡܶܠܶܐ
ܒ݁ܠܶܒ݁ܳܗ܂</div>
<div type="v" n="52">ܝܶܫܽܘܥ
ܕ݁ܶܝܢ ܪܳܒ݂ܶܐ
ܗ݈ܘܳܐ
ܒ݁ܩܰܘܡܬ݂ܶܗ
ܘܰܒ݂ܚܶܟ݂ܡܬ݂ܶܗ
ܘܰܒ݂ܛܰܝܒ݁ܽܘܬ݂ܳܐ
ܠܘܳܬ݂ ܐܰܠܳܗܳܐ
ܘܰܒ݂ܢܰܝܢܳܫܳܐ܂</div>
</div>
<div type="ch" n="3">
<div type="title" n="title"> ܀ ܠܘܩܐ ܓܓ </div>
<div type="v" n="1">ܒ݁ܰܫܢܰܬ݂
ܚܰܡܫܰܥܶܣܪܶܐ
ܕ݁ܶܝܢ
ܕ݁ܡܰܠܟ݁ܽܘܬ݂ܶܗ
ܕ݁ܛܺܝܒ݂ܶܪܺܝܳܘܣ
ܩܶܣܰܪ
ܒ݁ܗܺܓ݂ܡܳܢܽܘܬ݂ܳܐ
ܕ݁ܦ݁ܳܢܛܺܝܳܘܣ‌ܦ݁ܺܝܠܰܛܳܘܣ
ܒ݁ܺܝܗܽܘܕ݂
ܟ݁ܰܕ݂ ܪܺܫܳܐ
ܪܒ݂ܺܝܥܳܝܳܐ
ܗܶܪܳܘܕ݂ܶܣ
ܒ݁ܰܓ݂ܠܺܝܠܳܐ
ܘܦ݂ܺܝܠܺܝܦ݁ܳܘܣ
ܐܰܚܽܘܗ݈ܝ
ܪܺܫܳܐ
ܪܒ݂ܺܝܥܳܝܳܐ
ܒ݁ܺܐܝܛܽܘܪܺܝܰܐ
ܘܒ݂ܰܐܬ݂ܪܳܐ
ܕ݁ܰܛܪܰܟ݂ܳܘܢܳܐ
ܘܠܽܘܣܰܢܺܝܰܐ
ܪܺܫܳܐ
ܪܒ݂ܺܝܥܳܝܳܐ
ܕ݁ܰܐܒ݂ܺܝܠܺܝܢܶܐ܂</div>
<div type="v" n="2">ܒ݁ܪܰܒ݁ܽܘܬ݂
ܟ݁ܳܗܢܽܘܬ݂ܳܐ
ܕ݁ܚܰܢܳܢ
ܘܰܕ݂ܩܰܝܳܦ݂ܳܐ
ܗܘܳܬ݂ ܡܶܠܬ݂ܳܐ
ܕ݁ܰܐܠܳܗܳܐ ܥܰܠ
ܝܽܘܚܰܢܳܢ ܒ݁ܰܪ
ܙܟ݂ܰܪܝܳܐ
ܒ݁ܚܽܘܪܒ݁ܳܐ܂</div>
<div type="v" n="3">ܘܶܐܬ݂ܳܐ
ܒ݁ܟ݂ܽܠܶܗ
ܐܰܬ݂ܪܳܐ
ܕ݁ܰܚܕ݂ܳܪܰܝ
ܝܽܘܪܕ݁ܢܳܢ
ܟ݁ܰܕ݂ ܡܰܟ݂ܪܶܙ
ܡܰܥܡܽܘܕ݂ܺܝܬ݂ܳܐ
ܕ݁ܰܬ݂ܝܳܒ݂ܽܘܬ݂ܳܐ
ܠܫܽܘܒ݂ܩܳܢܳܐ
ܕ݁ܰܚܛܳܗܶܐ܂</div>
<div type="v" n="4">ܐܰܝܟ݁ܰܢܳܐ
ܕ݁ܰܟ݂ܬ݂ܺܝܒ݂
ܒ݁ܰܟ݂ܬ݂ܳܒ݂ܳܐ
ܕ݁ܡܶܠܶܐ
ܕ݁ܶܐܫܰܥܝܳܐ
ܢܒ݂ܺܝܳܐ
ܕ݁ܶܐܡܰܪ ܩܳܠܳܐ
ܕ݁ܩܳܪܶܐ
ܒ݁ܚܽܘܪܒ݁ܳܐ
ܛܰܝܶܒ݂ܘ
ܐܽܘܪܚܶܗ
ܕ݁ܡܳܪܝܳܐ
ܘܰܬ݂ܪܽܘܨܘ
ܒ݁ܰܦ݂ܩܰܥܬ݂ܳܐ
ܫܒ݂ܺܝܠܶܐ
ܠܰܐܠܳܗܰܢ܂</div>
<div type="v" n="5">ܟ݁ܽܠܗܽܘܢ
ܢܰܚܠܶܐ
ܢܶܬ݂ܡܠܽܘܢ
ܘܟ݂ܽܠܗܽܘܢ
ܛܽܘܪܶܐ
ܘܪܳܡܳܬ݂ܳܐ
ܢܶܬ݂ܡܰܟ݁ܟ݂ܽܘܢ
ܘܢܶܗܘܶܐ
ܥܰܪܡܳܐ
ܠܫܰܦ݂ܝܳܐ
ܘܰܐܬ݂ܪܳܐ
ܥܰܣܩܳܐ
ܠܰܦ݂ܩܰܥܬ݂ܳܐ܂</div>
<div type="v" n="6">ܘܢܶܚܙܶܐ
ܟ݁ܽܠ ܒ݁ܣܰܪ
ܚܰܝܶܐ
ܕ݁ܰܐܠܳܗܳܐ܂</div>
<div type="v" n="7">ܘܶܐܡܰܪ
ܗ݈ܘܳܐ
ܠܟ݂ܶܢܫܶܐ
ܐܰܝܠܶܝܢ
ܕ݁ܳܐܬ݂ܶܝܢ
ܗ݈ܘܰܘ ܠܘܳܬ݂ܶܗ
ܠܡܶܥܡܰܕ݂
ܝܰܠܕ݁ܳܐ
ܕ݁ܳܐܟ݂ܶܕ݂ܢܶܐ
ܡܰܢܽܘ
ܚܰܘܺܝܟ݂ܽܘܢ
ܠܡܶܥܪܰܩ ܡܶܢ
ܪܽܘܓ݂ܙܳܐ
ܕ݁ܰܥܬ݂ܺܝܕ݂܂</div>
<div type="v" n="8">ܥܒ݂ܶܕ݂ܘ
ܗܳܟ݂ܺܝܠ
ܦ݁ܺܐܪܶܐ
ܕ݁ܫܳܘܶܝܢ
ܠܰܬ݂ܝܳܒ݂ܽܘܬ݂ܳܐ
ܘܠܳܐ ܬ݁ܫܰܪܽܘܢ
ܠܡܺܐܡܰܪ
ܒ݁ܢܰܦ݂ܫܟ݂ܽܘܢ
ܕ݁ܰܐܒ݂ܳܐ
ܐܺܝܬ݂ ܠܰܢ
ܐܰܒ݂ܪܳܗܳܡ
ܐܳܡܰܪ ܐ݈ܢܳܐ
ܠܟ݂ܽܘܢ ܓ݁ܶܝܪ
ܕ݁ܡܶܢ ܗܳܠܶܝܢ
ܟ݁ܺܐܦ݂ܶܐ
ܡܶܫܟ݁ܰܚ
ܐܰܠܳܗܳܐ
ܠܰܡܩܳܡܽܘ
ܒ݁ܢܰܝܳܐ
ܠܰܐܒ݂ܪܳܗܳܡ܂</div>
<div type="v" n="9">ܗܳܐ ܕ݁ܶܝܢ
ܢܳܪܓ݂ܳܐ ܣܺܝܡ
ܥܰܠ ܥܶܩܳܪܳܐ
ܕ݁ܺܐܝܠܳܢܶܐ
ܟ݁ܽܠ ܐܺܝܠܳܢܳܐ
ܗܳܟ݂ܺܝܠ
ܕ݁ܦ݂ܺܐܪܶܐ
ܛܳܒ݂ܶܐ ܠܳܐ
ܥܳܒ݂ܶܕ݂
ܡܶܬ݂ܦ݁ܣܶܩ
ܘܰܒ݂ܢܽܘܪܳܐ
ܢܳܦ݂ܶܠ܂</div>
<div type="v" n="10">ܘܰܡܫܰܐܠܺܝܢ
ܗ݈ܘܰܘ ܠܶܗ
ܟ݁ܶܢܫܶܐ
ܘܳܐܡܪܺܝܢ
ܡܳܢܳܐ ܗܳܟ݂ܺܝܠ
ܢܶܥܒ݁ܶܕ݂܂</div>
<div type="v" n="11">ܥܢܳܐ
ܘܶܐܡܰܪ ܠܗܽܘܢ
ܡܰܢ ܕ݁ܺܐܝܬ݂
ܠܶܗ ܬ݁ܰܪܬ݁ܶܝܢ
ܟ݁ܽܘܬ݁ܺܝܢܝܳܢ
ܢܶܬ݁ܶܠ ܠܡܰܢ
ܕ݁ܠܰܝܬ݁ ܠܶܗ
ܘܡܰܢ ܕ݁ܺܐܝܬ݂
ܠܶܗ
ܣܰܝܒ݁ܳܪܬ݁ܳܐ
ܗܳܟ݂ܰܢܳܐ
ܢܶܥܒ݁ܶܕ݂܂</div>
<div type="v" n="12">ܘܶܐܬ݂ܰܘ
ܐܳܦ݂ ܡܳܟ݂ܣܶܐ
ܠܡܶܥܡܰܕ݂
ܘܳܐܡܪܺܝܢ ܠܶܗ
ܡܰܠܦ݂ܳܢܳܐ
ܡܳܢܳܐ
ܢܶܥܒ݁ܶܕ݂܂</div>
<div type="v" n="13">ܗܽܘ ܕ݁ܶܝܢ
ܐܶܡܰܪ ܠܗܽܘܢ
ܠܳܐ
ܬ݁ܶܬ݂ܒ݁ܥܽܘܢ
ܡܶܕ݁ܶܡ
ܝܰܬ݁ܺܝܪ ܥܰܠ
ܡܳܐ
ܕ݁ܰܦ݂ܩܺܝܕ݂
ܠܟ݂ܽܘܢ
ܠܡܶܬ݂ܒ݁ܰܥ܂</div>
<div type="v" n="14">ܘܰܡܫܰܐܠܺܝܢ
ܗ݈ܘܰܘ ܠܶܗ
ܦ݁ܳܠܚܰܝ
ܐܶܣܛܪܰܛܺܝܰܐ
ܘܳܐܡܪܺܝܢ
ܡܳܢܳܐ
ܢܶܥܒ݁ܶܕ݂ ܐܳܦ݂
ܚܢܰܢ ܐܳܡܰܪ
ܠܗܽܘܢ ܠܳܐ
ܒ݁ܐ݈ܢܳܫ
ܬ݁ܶܬ݁ܛܰܓ݁ܪܽܘܢ
ܘܰܠܐ݈ܢܳܫ ܠܳܐ
ܬ݁ܶܥܫܩܽܘܢ
ܘܢܶܣܦ݁ܩܳܢ
ܠܟ݂ܽܘܢ
ܐܳܦ݂ܣܳܘܢܝܳܬ݂ܟ݂ܽܘܢ܂</div>
<div type="v" n="15">ܟ݁ܰܕ݂
ܕ݁ܶܝܢ ܡܰܣܒ݁ܰܪ
ܗ݈ܘܳܐ ܥܰܡܳܐ
ܥܰܠ ܝܽܘܚܰܢܳܢ
ܘܟ݂ܽܠܗܽܘܢ
ܡܶܬ݂ܚܰܫܒ݂ܺܝܢ
ܗ݈ܘܰܘ
ܒ݁ܠܶܒ݁ܗܽܘܢ
ܕ݁ܕ݂ܰܠܡܳܐ
ܗܽܘܝܽܘ
ܡܫܺܝܚܳܐ܂</div>
<div type="v" n="16">ܥܢܳܐ
ܝܽܘܚܰܢܳܢ
ܘܶܐܡܰܪ ܠܗܽܘܢ
ܐܶܢܳܐ ܗܳܐ
ܡܰܥܡܶܕ݂ ܐ݈ܢܳܐ
ܠܟ݂ܽܘܢ
ܒ݁ܡܰܝܳܐ
ܐܳܬ݂ܶܐ ܕ݁ܶܝܢ
ܗܰܘ
ܕ݁ܚܰܝܠܬ݂ܳܢ
ܡܶܢܝ ܗܰܘ
ܕ݁ܠܳܐ ܫܳܘܶܐ
ܐ݈ܢܳܐ
ܕ݁ܶܐܫܪܶܐ
ܥܰܪܩܶܐ
ܕ݁ܰܡܣܳܢܰܘܗ݈ܝ
ܗܽܘ
ܢܰܥܡܶܕ݂ܟ݂ܽܘܢ
ܒ݁ܪܽܘܚܳܐ
ܕ݁ܩܽܘܕ݂ܫܳܐ
ܘܰܒ݂ܢܽܘܪܳܐ܂</div>
<div type="v" n="17">ܗܰܘ
ܕ݁ܰܐܚܺܝܕ݂
ܪܰܦ݂ܫܳܐ
ܒ݁ܺܐܝܕ݂ܶܗ
ܘܰܡܕ݂ܰܟ݁ܶܐ
ܐܶܕ݁ܪܰܘܗ݈ܝ
ܘܚܶܛܶܐ ܟ݁ܳܢܶܫ
ܠܰܐܘܨܪܰܘܗ݈ܝ
ܘܬ݂ܶܒ݂ܢܳܐ
ܢܰܘܩܶܕ݂
ܒ݁ܢܽܘܪܳܐ
ܕ݁ܠܳܐ
ܕ݁ܳܥܟ݁ܳܐ܂</div>
<div type="v" n="18">ܐܳܦ݂
ܐ݈ܚܪܳܢܝܳܬ݂ܳܐ
ܕ݁ܶܝܢ
ܣܰܓ݁ܺܝܳܐܬ݂ܳܐ
ܡܰܠܶܦ݂ ܗ݈ܘܳܐ
ܘܰܡܣܰܒ݁ܰܪ
ܠܥܰܡܳܐ܂</div>
<div type="v" n="19">ܗܶܪܳܘܕ݂ܶܣ
ܕ݁ܶܝܢ
ܛܶܛܪܰܪܟ݂ܰܐ
ܡܶܛܽܠ
ܕ݁ܡܶܬ݂ܟ݁ܣܶܣ
ܗ݈ܘܳܐ ܡܶܢ
ܝܽܘܚܰܢܳܢ ܥܰܠ
ܗܶܪܳܘܕ݂ܺܝܰܐ
ܐܰܢ݈ܬ݁ܰܬ݂
ܦ݂ܺܝܠܺܝܦ݁ܳܘܣ
ܐܰܚܽܘܗ݈ܝ ܘܥܰܠ
ܟ݁ܽܠܗܶܝܢ
ܒ݁ܺܝܫܳܬ݂ܳܐ
ܕ݁ܥܳܒ݂ܶܕ݂
ܗ݈ܘܳܐ܂</div>
<div type="v" n="20">ܐܰܘܣܶܦ݂
ܐܳܦ݂ ܗܳܕ݂ܶܐ
ܥܰܠ ܟ݁ܽܠܗܶܝܢ
ܘܚܰܒ݂ܫܶܗ
ܠܝܽܘܚܰܢܳܢ
ܒ݁ܶܝܬ݂
ܐܰܣܺܝܪܶܐ܂</div>
<div type="v" n="21">ܗܘܳܐ
ܕ݁ܶܝܢ ܟ݁ܰܕ݂
ܥܡܰܕ݂ ܟ݁ܽܠܶܗ
ܥܰܡܳܐ ܘܳܐܦ݂
ܝܶܫܽܘܥ ܥܡܰܕ݂
ܘܟ݂ܰܕ݂ ܡܨܰܠܶܐ
ܐܶܬ݂ܦ݁ܬ݂ܰܚܘ
ܫܡܰܝܳܐ܂</div>
<div type="v" n="22">ܘܢܶܚܬ݁ܰܬ݂
ܪܽܘܚܳܐ
ܕ݁ܩܽܘܕ݂ܫܳܐ
ܥܠܰܘܗ݈ܝ
ܒ݁ܰܕ݂ܡܽܘܬ݂
ܓ݁ܽܘܫܡܳܐ
ܕ݁ܝܰܘܢܳܐ
ܘܩܳܠܳܐ ܗܘܳܐ
ܡܶܢ ܫܡܰܝܳܐ
ܕ݁ܳܐܡܰܪ
ܐܰܢ݈ܬ݁ ܗ݈ܽܘ
ܒ݁ܶܪܝ
ܚܰܒ݁ܺܝܒ݂ܳܐ
ܕ݁ܒ݂ܳܟ݂
ܐܶܨܛܒ݂ܺܝܬ݂܂</div>
<div type="v" n="23">ܗܽܘ ܕ݁ܶܝܢ
ܝܶܫܽܘܥ
ܐܺܝܬ݂ܰܘܗ݈ܝ
ܗ݈ܘܳܐ ܐܰܝܟ݂
ܒ݁ܰܪ ܫܢܺܝܢ
ܬ݁ܠܳܬ݂ܺܝܢ
ܘܡܶܣܬ݁ܒ݂ܰܪ
ܗ݈ܘܳܐ ܒ݁ܰܪ
ܝܰܘܣܶܦ݂ ܒ݁ܰܪ
ܗܶܠܺܝ܂</div>
<div type="v" n="24">ܒ݁ܰܪ
ܡܰܛܬ݂ܰܬ݂ ܒ݁ܰܪ
ܠܶܘܺܝ ܒ݁ܰܪ
ܡܶܠܟ݁ܺܝ ܒ݁ܰܪ
ܝܰܐܢܺܝ ܒ݁ܰܪ
ܝܰܘܣܶܦ݂܂</div>
<div type="v" n="25">ܒ݁ܰܪ
ܡܰܬ݁ܬ݂ܰܐ ܒ݁ܰܪ
ܥܰܡܽܘܨ ܒ݁ܰܪ
ܢܰܚܽܘܡ ܒ݁ܰܪ
ܚܶܣܠܺܝ ܒ݁ܰܪ
ܢܰܓ݁ܺܝ܂</div>
<div type="v" n="26">ܒ݁ܰܪ
ܡܳܐܰܬ݂ ܒ݁ܰܪ
ܡܰܛܰܬ݂ ܒ݁ܰܪ
ܫܰܡܥܺܝ ܒ݁ܰܪ
ܝܰܘܣܶܦ݂ ܒ݁ܰܪ
ܝܺܗܽܘܕ݂ܳܐ܂</div>
<div type="v" n="27">ܒ݁ܰܪ
ܝܽܘܚܰܢܳܢ ܒ݁ܰܪ
ܪܳܣܳܐ ܒ݁ܰܪ
ܙܽܘܪܒ݁ܳܒ݂ܶܠ
ܒ݁ܰܪ
ܫܶܠܰܬ݂ܺܐܝܠ
ܒ݁ܰܪ ܢܺܪܺܝ܂</div>
<div type="v" n="28">ܒ݁ܰܪ
ܡܶܠܟ݁ܺܝ ܒ݁ܰܪ
ܐܰܕ݁ܺܝ ܒ݁ܰܪ
ܩܽܘܣܰܡ ܒ݁ܰܪ
ܐܶܠܡܽܘܕ݂ܳܕ݂
ܒ݁ܰܪ ܥܺܝܪ܂</div>
<div type="v" n="29">ܒ݁ܰܪ
ܝܽܘܣܺܐ ܒ݁ܰܪ
ܐܶܠܺܝܥܳܙܳܪ
ܒ݁ܰܪ ܝܽܘܪܰܡ
ܒ݁ܰܪ
ܡܰܬ݂ܺܝܬ݂ܳܐ
ܒ݁ܰܪ ܠܶܘܺܝ܂</div>
<div type="v" n="30">ܒ݁ܰܪ
ܫܶܡܥܽܘܢ ܒ݁ܰܪ
ܝܺܗܽܘܕ݂ܳܐ
ܒ݁ܰܪ ܝܰܘܣܶܦ݂
ܒ݁ܰܪ ܝܽܘܢܳܡ
ܒ݁ܰܪ
ܐܶܠܺܝܰܩܺܝܡ܂</div>
<div type="v" n="31">ܒ݁ܰܪ
ܡܰܠܝܳܐ ܒ݁ܰܪ
ܡܰܐܢܺܝ ܒ݁ܰܪ
ܡܰܛܬ݂ܳܐ ܒ݁ܰܪ
ܢܳܬ݂ܳܢ ܒ݁ܰܪ
ܕ݁ܰܘܺܝܕ݂܂</div>
<div type="v" n="32">ܒ݁ܰܪ
ܐܺܝܫܰܝ ܒ݁ܰܪ
ܥܽܘܒ݂ܺܝܕ݂
ܒ݁ܰܪ ܒ݁ܳܥܳܙ
ܒ݁ܰܪ ܣܰܠܡܳܘܢ
ܒ݁ܰܪ
ܢܰܚܫܽܘܢ܂</div>
<div type="v" n="33">ܒ݁ܰܪ
ܥܰܡܺܝܢܳܕ݂ܳܒ݂
ܒ݁ܰܪ ܐܳܪܳܡ
ܒ݁ܰܪ ܚܶܨܪܽܘܢ
ܒ݁ܰܪ ܦ݁ܰܪܨ
ܒ݁ܰܪ
ܝܺܗܽܘܕ݂ܳܐ܂</div>
<div type="v" n="34">ܒ݁ܰܪ
ܝܰܥܩܽܘܒ݂ ܒ݁ܰܪ
ܐܺܝܣܚܳܩ ܒ݁ܰܪ
ܐܰܒ݂ܪܳܗܳܡ
ܒ݁ܰܪ ܬ݁ܰܪܰܚ
ܒ݁ܰܪ ܢܳܚܽܘܪ܂</div>
<div type="v" n="35">ܒ݁ܰܪ
ܣܳܪܽܘܓ݂ ܒ݁ܰܪ
ܐܰܪܥܽܘ ܒ݁ܰܪ
ܦ݁ܳܠܳܓ݂ ܒ݁ܰܪ
ܥܳܒ݂ܳܪ ܒ݁ܰܪ
ܫܳܠܳܚ܂</div>
<div type="v" n="36">ܒ݁ܰܪ
ܩܰܝܢܰܢ ܒ݁ܰܪ
ܐܰܪܦ݂ܰܟ݂ܫܳܪ
ܒ݁ܰܪ ܫܺܝܡ
ܒ݁ܰܪ ܢܽܘܚ
ܒ݁ܰܪ ܠܰܡܶܟ݂܂</div>
<div type="v" n="37">ܒ݁ܰܪ
ܡܰܬ݂ܽܘܫܠܰܚ
ܒ݁ܰܪ ܚܢܽܘܟ݂
ܒ݁ܰܪ ܝܰܪܕ݁
ܒ݁ܰܪ
ܡܰܗܠܳܠܳܐܝܶܠ
ܒ݁ܰܪ ܩܰܝܢܰܢ܂</div>
<div type="v" n="38">ܒ݁ܰܪ
ܐܰܢܽܘܫ ܒ݁ܰܪ
ܫܺܝܬ݂ ܒ݁ܰܪ
ܐܳܕ݂ܳܡ ܕ݁ܡܶܢ
ܐܰܠܳܗܳܐ܂</div>
</div>
<div type="ch" n="4">
<div type="title" n="title"> ܀ ܠܘܩܐ ܕܕ </div>
<div type="v" n="1">ܝܶܫܽܘܥ
ܕ݁ܶܝܢ ܟ݁ܰܕ݂
ܡܠܶܐ ܪܽܘܚܳܐ
ܕ݁ܩܽܘܕ݂ܫܳܐ
ܗܦ݂ܰܟ݂ ܡܶܢ
ܝܽܘܪܕ݁ܢܳܢ
ܘܰܕ݂ܒ݂ܰܪܬ݂ܶܗ
ܪܽܘܚܳܐ
ܠܚܽܘܪܒ݁ܳܐ܂</div>
<div type="v" n="2">ܝܰܘܡܳܬ݂ܳܐ
ܐܰܪܒ݁ܥܺܝܢ
ܕ݁ܢܶܬ݂ܢܰܣܶܐ
ܡܶܢ
ܐܳܟ݂ܶܠܩܰܪܨܳܐ
ܘܠܳܐ ܠܥܶܣ
ܡܶܕ݁ܶܡ
ܒ݁ܗܳܢܽܘܢ
ܝܰܘܡܳܬ݂ܳܐ
ܘܟ݂ܰܕ݂ ܫܰܠܶܡ
ܐܶܢܽܘܢ
ܠܚܰܪܬ݂ܳܐ
ܟ݁ܦ݂ܶܢ܂</div>
<div type="v" n="3">ܘܶܐܡܰܪ ܠܶܗ
ܐܳܟ݂ܶܠܩܰܪܨܳܐ
ܐܶܢ ܒ݁ܪܶܗ
ܐܰܢ݈ܬ݁
ܕ݁ܰܐܠܳܗܳܐ
ܐܶܡܰܪ
ܠܟ݂ܺܐܦ݂ܳܐ
ܗܳܕ݂ܶܐ
ܕ݁ܬ݂ܶܗܘܶܐ
ܠܰܚܡܳܐ܂</div>
<div type="v" n="4">ܥܢܳܐ
ܝܶܫܽܘܥ ܘܶܐܡܰܪ
ܠܶܗ ܟ݁ܬ݂ܺܝܒ݂
ܗ݈ܘ ܕ݁ܠܳܐ
ܗ݈ܘܳܐ
ܒ݁ܠܰܚܡܳܐ
ܒ݁ܰܠܚܽܘܕ݂
ܚܳܝܶܐ
ܒ݁ܰܪܢܳܫܳܐ
ܐܶܠܳܐ ܒ݁ܟ݂ܽܠ
ܦ݁ܶܬ݂ܓ݂ܳܡ
ܕ݁ܰܐܠܳܗܳܐ܂</div>
<div type="v" n="5">ܘܰܐܣܩܶܗ
ܣܳܛܳܢܳܐ
ܠܛܽܘܪܳܐ ܪܳܡܳܐ
ܘܚܰܘܝܶܗ
ܟ݁ܽܠܗܶܝܢ
ܡܰܠܟ݁ܘܳܬ݂ܳܐ
ܕ݁ܰܐܪܥܳܐ
ܒ݁ܥܶܕ݁ܳܢܳܐ
ܙܥܽܘܪܳܐ܂</div>
<div type="v" n="6">ܘܶܐܡܰܪ ܠܶܗ
ܐܳܟ݂ܶܠܩܰܪܨܳܐ
ܠܳܟ݂ ܐܶܬ݁ܶܠ
ܫܽܘܠܛܳܢܳܐ
ܗܳܢܳܐ ܟ݁ܽܠܶܗ
ܘܫܽܘܒ݂ܚܶܗ
ܕ݁ܠܺܝ ܡܰܫܠܰܡ
ܘܰܠܡܰܢ
ܕ݁ܶܐܨܒ݁ܶܐ
ܝܳܗܶܒ݂ ܐ݈ܢܳܐ
ܠܶܗ܂</div>
<div type="v" n="7">ܐܶܢ
ܗܳܟ݂ܺܝܠ
ܬ݁ܶܣܓ݁ܽܘܕ݂
ܩܕ݂ܳܡܰܝ
ܕ݁ܺܝܠܳܟ݂
ܢܶܗܘܶܐ
ܟ݁ܽܠܶܗ܂</div>
<div type="v" n="8">ܥܢܳܐ
ܝܶܫܽܘܥ ܘܶܐܡܰܪ
ܠܶܗ ܟ݁ܬ݂ܺܝܒ݂
ܗ݈ܘ
ܕ݁ܰܠܡܳܪܝܳܐ
ܐܰܠܳܗܳܟ݂
ܬ݁ܶܣܓ݁ܽܘܕ݂
ܘܠܶܗ
ܒ݁ܰܠܚܽܘܕ݂ܰܘܗ݈ܝ
ܬ݁ܶܦ݂ܠܽܘܚ܂</div>
<div type="v" n="9">ܘܰܐܝܬ݁ܝܶܗ
ܠܽܐܘܪܺܫܠܶܡ
ܘܰܐܩܺܝܡܶܗ ܥܰܠ
ܟ݁ܶܢܦ݂ܳܐ
ܕ݁ܗܰܝܟ݁ܠܳܐ
ܘܶܐܡܰܪ ܠܶܗ
ܐܶܢ ܒ݁ܪܶܗ
ܐܰܢ݈ܬ݁
ܕ݁ܰܐܠܳܗܳܐ
ܐܰܪܡܳܐ
ܢܰܦ݂ܫܳܟ݂
ܡܶܟ݁ܳܐ
ܠܬ݂ܰܚܬ݁܂</div>
<div type="v" n="10">ܟ݁ܬ݂ܺܝܒ݂
ܓ݁ܶܝܪ
ܕ݁ܰܠܡܰܠܰܐܟ݂ܰܘܗ݈ܝ
ܢܦ݂ܰܩܶܕ݂
ܥܠܰܝܟ݁
ܕ݁ܰܢܢܰܛܪܽܘܢܳܟ݂܂</div>
<div type="v" n="11">ܘܥܰܠ
ܕ݁ܪܳܥܰܝܗܽܘܢ
ܢܶܫܩܠܽܘܢܳܟ݂
ܕ݁ܠܳܐ
ܬ݁ܶܬ݁ܩܶܠ
ܪܶܓ݂ܠܳܟ݂
ܒ݁ܟ݂ܺܐܦ݂ܳܐ܂</div>
<div type="v" n="12">ܥܢܳܐ
ܕ݁ܶܝܢ ܝܶܫܽܘܥ
ܘܶܐܡܰܪ ܠܶܗ
ܐܰܡܺܝܪ ܗ݈ܘ
ܕ݁ܠܳܐ ܬ݁ܢܰܣܶܐ
ܠܡܳܪܝܳܐ
ܐܰܠܳܗܳܟ݂܂</div>
<div type="v" n="13">ܘܟ݂ܰܕ݂
ܫܰܠܶܡ
ܐܳܟ݂ܶܠܩܰܪܨܳܐ
ܟ݁ܽܠܗܽܘܢ
ܢܶܣܝܽܘܢܰܘܗ݈ܝ
ܦ݁ܪܰܩ ܡܶܢ
ܠܘܳܬ݂ܶܗ ܥܰܕ݂
ܙܰܒ݂ܢܳܐ܂</div>
<div type="v" n="14">ܘܰܗܦ݂ܰܟ݂
ܝܶܫܽܘܥ
ܒ݁ܚܰܝܠܳܐ
ܕ݁ܪܽܘܚܳܐ
ܠܰܓ݂ܠܺܝܠܳܐ
ܘܰܢܦ݂ܰܩ
ܥܠܰܘܗ݈ܝ
ܛܶܒ݁ܳܐ
ܒ݁ܟ݂ܽܠܶܗ
ܐܰܬ݂ܪܳܐ
ܕ݁ܰܚܕ݂ܳܪܰܝܗܽܘܢ܂</div>
<div type="v" n="15">ܘܗܽܘ
ܡܰܠܶܦ݂ ܗ݈ܘܳܐ
ܒ݁ܰܟ݂ܢܽܘܫܳܬ݂ܗܽܘܢ
ܘܡܶܫܬ݁ܰܒ݁ܰܚ
ܗ݈ܘܳܐ ܡܶܢ
ܟ݁ܽܠ ܐ݈ܢܳܫ܂</div>
<div type="v" n="16">ܘܶܐܬ݂ܳܐ
ܠܢܳܨܪܰܬ݂
ܐܰܝܟ݁ܳܐ
ܕ݁ܶܐܬ݂ܪܰܒ݁ܺܝ
ܘܥܰܠ
ܐܰܝܟ݁ܰܢܳܐ
ܕ݁ܰܡܥܳܕ݂
ܗ݈ܘܳܐ
ܠܰܟ݂ܢܽܘܫܬ݁ܳܐ
ܒ݁ܝܰܘܡܳܐ
ܕ݁ܫܰܒ݁ܬ݂ܳܐ
ܘܩܳܡ
ܠܡܶܩܪܳܐ܂</div>
<div type="v" n="17">ܘܶܐܬ݂ܺܝܗܶܒ݂
ܠܶܗ ܣܶܦ݂ܪܳܐ
ܕ݁ܶܐܫܰܥܝܳܐ
ܢܒ݂ܺܝܳܐ
ܘܰܦ݂ܬ݂ܰܚ
ܝܶܫܽܘܥ
ܣܶܦ݂ܪܳܐ
ܘܶܐܫܟ݁ܰܚ
ܕ݁ܽܘܟ݁ܬ݂ܳܐ
ܐܰܝܟ݁ܳܐ
ܕ݁ܰܟ݂ܬ݂ܺܝܒ݂܂</div>
<div type="v" n="18">ܪܽܘܚܶܗ
ܕ݁ܡܳܪܝܳܐ ܥܠܰܝ
ܘܡܶܛܽܠ ܗܳܕ݂ܶܐ
ܡܰܫܚܰܢܝ
ܠܰܡܣܰܒ݁ܳܪܽܘ
ܠܡܶܣܟ݁ܺܢܶܐ
ܘܫܰܠܚܰܢܝ
ܠܡܰܐܣܳܝܽܘ
ܠܰܬ݂ܒ݂ܺܝܪܰܝ
ܠܶܒ݁ܳܐ
ܘܰܠܡܰܟ݂ܪܳܙܽܘ
ܠܰܫܒ݂ܰܝܳܐ
ܫܽܘܒ݂ܩܳܢܳܐ
ܘܠܰܥܘܺܝܪܶܐ
ܚܙܳܝܳܐ
ܘܠܰܡܫܰܪܳܪܽܘ
ܠܰܬ݂ܒ݂ܺܝܪܶܐ
ܒ݁ܫܽܘܒ݂ܩܳܢܳܐ܂</div>
<div type="v" n="19">ܘܰܠܡܰܟ݂ܪܳܙܽܘ
ܫܰܢ݈ܬ݁ܳܐ
ܡܩܰܒ݁ܰܠܬ݁ܳܐ
ܠܡܳܪܝܳܐ܂</div>
<div type="v" n="20">ܘܰܟ݂ܪܰܟ݂
ܣܶܦ݂ܪܳܐ
ܘܝܰܗܒ݁ܶܗ
ܠܰܡܫܰܡܫܳܢܳܐ
ܘܶܐܙܰܠ
ܝܺܬ݂ܶܒ݂
ܟ݁ܽܠܗܽܘܢ
ܕ݁ܶܝܢ
ܕ݁ܒ݂ܰܟ݂ܢܽܘܫܬ݁ܳܐ
ܥܰܝܢܰܝܗܽܘܢ
ܚܳܝܪܳܢ ܗ݈ܘܰܝ
ܒ݁ܶܗ܂</div>
<div type="v" n="21">ܘܫܰܪܺܝ
ܠܡܺܐܡܰܪ
ܠܘܳܬ݂ܗܽܘܢ
ܕ݁ܝܰܘܡܳܢܳܐ
ܐܶܫܬ݁ܰܠܰܡ
ܟ݁ܬ݂ܳܒ݂ܳܐ
ܗܳܢܳܐ
ܒ݁ܶܐܕ݂ܢܰܝܟ݁ܽܘܢ܂</div>
<div type="v" n="22">ܘܣܳܗܕ݁ܺܝܢ
ܗܘܰܘ ܠܶܗ
ܟ݁ܽܠܗܽܘܢ
ܘܡܶܬ݁ܕ݁ܰܡܪܺܝܢ
ܗ݈ܘܰܘ ܒ݁ܡܶܠܶܐ
ܕ݁ܛܰܝܒ݁ܽܘܬ݂ܳܐ
ܕ݁ܢܳܦ݂ܩܳܢ
ܗ݈ܘܰܝ ܡܶܢ
ܦ݁ܽܘܡܶܗ
ܘܳܐܡܪܺܝܢ
ܗ݈ܘܰܘ ܠܳܐ
ܗ݈ܘܳܐ ܗܳܢܳܐ
ܒ݁ܰܪ
ܝܰܘܣܶܦ݂܂</div>
<div type="v" n="23">ܐܳܡܰܪ
ܠܗܽܘܢ ܝܶܫܽܘܥ
ܟ݁ܒ݂ܰܪ
ܬ݁ܺܐܡܪܽܘܢ ܠܺܝ
ܡܰܬ݂ܠܳܐ ܗܳܢܳܐ
ܐܳܣܝܳܐ ܐܰܣܳܐ
ܢܰܦ݂ܫܳܟ݂
ܘܟ݂ܽܠ
ܕ݁ܰܫܡܰܥܢ
ܕ݁ܰܥܒ݂ܰܕ݁ܬ݁
ܒ݁ܰܟ݂ܦ݂ܰܪܢܰܚܽܘܡ
ܥܒ݂ܶܕ݂ ܐܳܦ݂
ܗܳܪܟ݁ܳܐ
ܒ݁ܰܡܕ݂ܺܝܢ݈ܬ݁ܳܟ݂܂</div>
<div type="v" n="24">ܗ݈ܘ ܕ݁ܶܝܢ
ܐܶܡܰܪ ܐܰܡܺܝܢ
ܐܳܡܰܪ ܐ݈ܢܳܐ
ܠܟ݂ܽܘܢ
ܕ݁ܠܰܝܬ݁
ܢܒ݂ܺܝܳܐ
ܕ݁ܡܶܬ݂ܩܰܒ݁ܰܠ
ܒ݁ܰܡܕ݂ܺܝܢ݈ܬ݁ܶܗ܂</div>
<div type="v" n="25">ܫܪܳܪܳܐ
ܓ݁ܶܝܪ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܣܰܓ݁ܺܝ
ܐܰܪܡܠܳܬ݂ܳܐ
ܐܺܝܬ݂ ܗ݈ܘܰܝ
ܒ݁ܺܐܝܣܪܳܝܶܠ
ܒ݁ܝܰܘܡܰܝ
ܐܺܠܺܝܳܐ
ܢܒ݂ܺܝܳܐ ܟ݁ܰܕ݂
ܐܶܬ݁ܬ݁ܚܶܕ݂ܘ
ܫܡܰܝܳܐ ܫܢܺܝܢ
ܬ݁ܠܳܬ݂
ܘܝܰܪܚܶܐ ܫܬ݁ܳܐ
ܘܰܗܘܳܐ
ܟ݁ܰܦ݂ܢܳܐ
ܪܰܒ݁ܳܐ
ܒ݁ܟ݂ܽܠܳܗ
ܐܰܪܥܳܐ܂</div>
<div type="v" n="26">ܘܰܠܘܳܬ݂
ܚܕ݂ܳܐ ܡܶܢܗܶܝܢ
ܠܳܐ
ܐܶܫܬ݁ܰܕ݁ܰܪ
ܐܺܠܺܝܳܐ ܐܶܠܳܐ
ܠܨܰܪܦ݁ܰܬ݂
ܕ݁ܨܰܝܕ݁ܳܢ
ܠܘܳܬ݂
ܐܰܢ݈ܬ݁ܬ݂ܳܐ
ܐܰܪܡܰܠܬ݁ܳܐ܂</div>
<div type="v" n="27">ܘܣܰܓ݁ܺܝܶܐܐ
ܓ݁ܰܪܒ݁ܶܐ
ܐܺܝܬ݂ ܗ݈ܘܰܘ
ܒ݁ܶܝܬ݂
ܐܺܝܣܪܳܝܶܠ
ܒ݁ܝܰܘܡܰܝ
ܐܶܠܺܝܫܰܥ
ܢܒ݂ܺܝܳܐ ܘܚܰܕ݂
ܡܶܢܗܽܘܢ ܠܳܐ
ܐܶܬ݁ܕ݁ܰܟ݁ܺܝ
ܐܶܠܳܐ ܐܶܢ
ܢܰܥܡܳܢ
ܐܰܪܡܳܝܳܐ܂</div>
<div type="v" n="28">ܘܟ݂ܰܕ݂
ܫܡܰܥܘ ܗܳܠܶܝܢ
ܗܳܢܽܘܢ
ܕ݁ܒ݂ܰܟ݂ܢܽܘܫܬ݁ܳܐ
ܐܶܬ݂ܡܠܺܝܘ
ܚܶܡܬ݁ܳܐ
ܟ݁ܽܠܗܽܘܢ܂</div>
<div type="v" n="29">ܘܩܳܡܘ
ܐܰܦ݁ܩܽܘܗ݈ܝ
ܠܒ݂ܰܪ ܡܶܢ
ܡܕ݂ܺܝܢ݈ܬ݁ܳܐ
ܘܰܐܝܬ݁ܝܽܘܗ݈ܝ
ܥܕ݂ܰܡܳܐ
ܠܰܓ݂ܒ݂ܺܝܢܳܐ
ܕ݁ܛܽܘܪܳܐ ܗܰܘ
ܕ݁ܰܡܕ݂ܺܝܢ݈ܬ݁ܗܽܘܢ
ܒ݁ܰܢܝܳܐ
ܗ݈ܘܳܬ݂
ܥܠܰܘܗ݈ܝ
ܕ݁ܢܶܫܕ݁ܽܘܢܳܝܗ݈ܝ
ܡܶܢ
ܫܩܺܝܦ݂ܳܐ܂</div>
<div type="v" n="30">ܗܽܘ ܕ݁ܶܝܢ
ܥܒ݂ܰܪ
ܒ݁ܰܝܢܳܬ݂ܗܽܘܢ
ܘܶܐܙܰܠ܂</div>
<div type="v" n="31">ܘܰܢܚܶܬ݂
ܠܰܟ݂ܦ݂ܰܪܢܰܚܽܘܡ
ܡܕ݂ܺܝܢ݈ܬ݁ܳܐ
ܕ݁ܰܓ݂ܠܺܝܠܳܐ
ܘܡܰܠܶܦ݂ ܗ݈ܘܳܐ
ܠܗܽܘܢ
ܒ݁ܫܰܒ݁ܶܐ܂</div>
<div type="v" n="32">ܘܬ݂ܰܡܺܝܗܺܝܢ
ܗܘܰܘ
ܒ݁ܝܽܘܠܦ݁ܳܢܶܗ
ܕ݁ܰܡܫܰܠܛܳܐ
ܗ݈ܘܳܬ݂
ܡܶܠܬ݂ܶܗ܂</div>
<div type="v" n="33">ܘܺܐܝܬ݂
ܗ݈ܘܳܐ
ܒ݁ܰܟ݂ܢܽܘܫܬ݁ܳܐ
ܓ݁ܰܒ݂ܪܳܐ
ܕ݁ܺܐܝܬ݂ ܗ݈ܘܳܐ
ܒ݁ܶܗ ܪܽܘܚܳܐ
ܕ݁ܫܺܐܕ݂ܳܐ
ܛܰܢܦ݂ܳܐ
ܘܰܙܥܰܩ
ܒ݁ܩܳܠܳܐ
ܪܳܡܳܐ܂</div>
<div type="v" n="34">ܘܶܐܡܰܪ
ܫܒ݂ܽܘܩܰܝܢܝ
ܡܳܐ ܠܰܢ ܘܠܳܟ݂
ܝܶܫܽܘܥ
ܢܳܨܪܳܝܳܐ
ܐܶܬ݂ܰܝܬ݁
ܠܡܰܘܒ݁ܳܕ݂ܽܘܬ݂ܰܢ
ܝܳܕ݂ܰܥ ܐ݈ܢܳܐ
ܠܳܟ݂ ܡܰܢ
ܐܰܢ݈ܬ݁
ܩܰܕ݁ܺܝܫܶܗ
ܕ݁ܰܐܠܳܗܳܐ܂</div>
<div type="v" n="35">ܘܰܟ݂ܐܳܐ
ܒ݁ܶܗ ܝܶܫܽܘܥ
ܘܶܐܡܰܪ ܣܟ݂ܽܘܪ
ܦ݁ܽܘܡܳܟ݂
ܘܦ݂ܽܘܩ ܡܶܢܶܗ
ܘܰܫܕ݂ܳܝܗ݈ܝ
ܫܺܐܕ݂ܳܐ
ܒ݁ܰܡܨܰܥܬ݂ܳܐ
ܘܰܢܦ݂ܰܩ ܡܶܢܶܗ
ܟ݁ܰܕ݂ ܠܳܐ
ܣܪܰܚ ܒ݁ܶܗ
ܡܶܕ݁ܶܡ܂</div>
<div type="v" n="36">ܘܬ݂ܶܡܗܳܐ
ܪܰܒ݁ܳܐ ܐܶܚܰܕ݂
ܠܟ݂ܽܠܢܳܫ
ܘܰܡܡܰܠܠܺܝܢ
ܗ݈ܘܰܘ ܥܰܡ
ܚܕ݂ܳܕ݂ܶܐ
ܘܳܐܡܪܺܝܢ
ܡܳܢܳܐ ܗ݈ܝ
ܟ݁ܰܝ ܡܶܠܬ݂ܳܐ
ܗܳܕ݂ܶܐ
ܕ݁ܰܒ݂ܫܽܘܠܛܳܢܳܐ
ܘܰܒ݂ܚܰܝܠܳܐ
ܦ݁ܳܩܕ݁ܳܐ
ܠܪܽܘܚܶܐ
ܛܰܢܦ݂ܳܬ݂ܳܐ
ܘܢܳܦ݂ܩܳܢ܂</div>
<div type="v" n="37">ܘܰܢܦ݂ܰܩ
ܥܠܰܘܗ݈ܝ
ܛܶܒ݁ܳܐ
ܒ݁ܟ݂ܽܠܶܗ
ܐܰܬ݂ܪܳܐ
ܕ݁ܰܚܕ݂ܳܪܰܝܗܽܘܢ܂</div>
<div type="v" n="38">ܘܟ݂ܰܕ݂
ܢܦ݂ܰܩ ܝܶܫܽܘܥ
ܡܶܢ
ܟ݁ܢܽܘܫܬ݁ܳܐ
ܥܰܠ ܠܒ݂ܰܝܬ݁ܶܗ
ܕ݁ܫܶܡܥܽܘܢ
ܘܰܚܡܳܬ݂ܶܗ
ܕ݁ܫܶܡܥܽܘܢ
ܐܰܠܺܝܨܳܐ
ܗ݈ܘܳܬ݂
ܒ݁ܶܐܫܳܬ݂ܳܐ
ܪܰܒ݁ܬ݂ܳܐ
ܘܰܒ݂ܥܰܘ ܡܶܢܶܗ
ܡܶܛܽܠܳܬ݂ܳܗ܂</div>
<div type="v" n="39">ܘܩܳܡ ܠܥܶܠ
ܡܶܢܳܗ ܘܰܟ݂ܐܳܐ
ܒ݁ܶܐܫܳܬ݂ܳܗ
ܘܰܫܒ݂ܰܩܬ݂ܳܗ
ܘܡܶܚܕ݂ܳܐ
ܩܳܡܰܬ݂
ܘܰܡܫܰܡܫܳܐ
ܗ݈ܘܳܬ݂
ܠܗܽܘܢ܂</div>
<div type="v" n="40">ܡܰܥܪܳܒ݂ܰܝ
ܫܶܡܫܳܐ ܕ݁ܶܝܢ
ܟ݁ܽܠܗܽܘܢ
ܐܰܝܠܶܝܢ
ܕ݁ܺܐܝܬ݂ ܗ݈ܘܳܐ
ܠܗܽܘܢ
ܟ݁ܪܺܝܗܶܐ
ܕ݁ܰܟ݂ܪܺܝܗܺܝܢ
ܒ݁ܟ݂ܽܘܪܗܳܢܶܐ
ܡܫܰܚܠܦ݂ܶܐ
ܐܰܝܬ݁ܺܝܘ
ܐܶܢܽܘܢ
ܠܘܳܬ݂ܶܗ ܗܽܘ
ܕ݁ܶܝܢ ܥܰܠ
ܚܰܕ݂ ܚܰܕ݂
ܡܶܢܗܽܘܢ
ܐܺܝܕ݂ܶܗ ܣܳܐܶܡ
ܗ݈ܘܳܐ ܘܡܰܐܣܶܐ
ܗ݈ܘܳܐ ܠܗܽܘܢ܂</div>
<div type="v" n="41">ܘܢܳܦ݂ܩܺܝܢ
ܗ݈ܘܰܘ ܐܳܦ݂
ܫܺܐܕ݂ܶܐ ܡܶܢ
ܣܰܓ݁ܺܝܶܐܐ
ܟ݁ܰܕ݂
ܡܰܙܥܩܺܝܢ
ܘܳܐܡܪܺܝܢ
ܕ݁ܰܐܢ݈ܬ݁ ܗ݈ܽܘ
ܡܫܺܝܚܳܐ ܒ݁ܪܶܗ
ܕ݁ܰܐܠܳܗܳܐ
ܘܟ݂ܳܐܶܐ ܗ݈ܘܳܐ
ܒ݁ܗܽܘܢ ܘܠܳܐ
ܫܳܒ݂ܶܩ ܗ݈ܘܳܐ
ܠܗܽܘܢ
ܕ݁ܢܺܐܡܪܽܘܢ
ܕ݁ܝܳܕ݂ܥܺܝܢ
ܕ݁ܗܽܘܝܽܘ
ܡܫܺܝܚܳܐ܂</div>
<div type="v" n="42">ܘܰܠܨܰܦ݂ܪܶܗ
ܕ݁ܝܰܘܡܳܐ
ܢܦ݂ܰܩ ܐܶܙܰܠ
ܠܶܗ ܠܰܐܬ݂ܪܳܐ
ܚܽܘܪܒ݁ܳܐ
ܘܟ݂ܶܢܫܶܐ
ܒ݁ܳܥܶܝܢ ܗ݈ܘܰܘ
ܠܶܗ ܘܶܐܬ݂ܰܘ
ܥܕ݂ܰܡܳܐ
ܠܘܳܬ݂ܶܗ
ܘܰܐܚܕ݁ܽܘܗ݈ܝ
ܕ݁ܠܳܐ ܢܺܐܙܰܠ
ܠܶܗ ܡܶܢ
ܠܘܳܬ݂ܗܽܘܢ܂</div>
<div type="v" n="43">ܗܽܘ ܕ݁ܶܝܢ
ܝܶܫܽܘܥ ܐܶܡܰܪ
ܠܗܽܘܢ ܕ݁ܳܐܦ݂
ܠܰܡܕ݂ܺܝܢܳܬ݂ܳܐ
ܐ݈ܚܪܳܢܝܳܬ݂ܳܐ
ܘܳܠܶܐ ܠܺܝ
ܠܰܡܣܰܒ݁ܳܪܽܘ
ܡܰܠܟ݁ܽܘܬ݂ܶܗ
ܕ݁ܰܐܠܳܗܳܐ
ܕ݁ܥܰܠ ܗܳܕ݂ܶܐ
ܗ݈ܘ
ܐܶܫܬ݁ܰܕ݁ܪܶܬ݂܂</div>
<div type="v" n="44">ܘܗܽܘ
ܡܰܟ݂ܪܶܙ ܗ݈ܘܳܐ
ܒ݁ܰܟ݂ܢܽܘܫܳܬ݂ܳܐ
ܕ݁ܰܓ݂ܠܺܝܠܳܐ܂</div>
</div>
<div type="ch" n="5">
<div type="title" n="title"> ܀ ܠܘܩܐ ܗܗ </div>
<div type="v" n="1">ܗܘܳܐ ܕ݁ܶܝܢ
ܟ݁ܰܕ݂ ܟ݁ܢܰܫ
ܥܠܰܘܗ݈ܝ
ܟ݁ܶܢܫܳܐ
ܠܡܶܫܡܰܥ
ܡܶܠܬ݂ܳܐ
ܕ݁ܰܐܠܳܗܳܐ
ܘܗܽܘ ܩܳܐܶܡ
ܗ݈ܘܳܐ ܥܰܠ
ܝܰܕ݂ ܝܰܡܬ݂ܳܐ
ܕ݁ܓ݂ܶܢܶܣܰܪ܂</div>
<div type="v" n="2">ܚܙܳܐ
ܣܦ݂ܺܝܢܶܐ
ܬ݁ܰܪܬ݁ܶܝܢ
ܕ݁ܩܳܝܡܳܢ ܥܰܠ
ܓ݁ܶܢ݈ܒ݂
ܝܰܡܬ݂ܳܐ
ܘܨܰܝܳܕ݂ܶܐ
ܕ݁ܰܣܠܶܩܘ
ܡܶܢܗܶܝܢ
ܘܰܡܫܺܝܓ݂ܺܝܢ
ܡܨܺܝܕ݂ܳܬ݂ܗܽܘܢ܂</div>
<div type="v" n="3">ܘܰܚܕ݂ܳܐ
ܡܶܢܗܶܝܢ
ܕ݁ܫܶܡܥܽܘܢ
ܗܘܳܬ݂
ܟ݁ܺܐܦ݂ܳܐ
ܘܰܣܠܶܩ ܝܶܫܽܘܥ
ܝܺܬ݂ܶܒ݂ ܒ݁ܳܗ
ܘܶܐܡܰܪ
ܕ݁ܢܶܕ݂ܒ݁ܪܽܘܢܳܗ
ܩܰܠܺܝܠ ܡܶܢ
ܝܰܒ݂ܫܳܐ
ܠܡܰܝܳܐ
ܘܝܳܬ݂ܶܒ݂
ܗ݈ܘܳܐ ܘܡܰܠܶܦ݂
ܡܶܢ
ܣܦ݂ܺܝܢ݈ܬ݁ܳܐ
ܠܟ݂ܶܢܫܳܐ܂</div>
<div type="v" n="4">ܘܟ݂ܰܕ݂
ܫܬ݂ܶܩ ܡܶܢ
ܡܰܡܠ݈ܠܶܗ
ܐܶܡܰܪ
ܠܫܶܡܥܽܘܢ
ܕ݁ܒ݂ܰܪܘ
ܠܥܽܘܡܩܳܐ
ܘܰܐܪܡܰܘ
ܡܨܺܝܕ݂ܬ݁ܟ݂ܽܘܢ
ܠܨܰܝܕ݁ܳܐ܂</div>
<div type="v" n="5">ܥܢܳܐ
ܫܶܡܥܽܘܢ
ܘܶܐܡܰܪ ܠܶܗ
ܪܰܒ݁ܺܝ ܠܺܠܝܳܐ
ܟ݁ܽܠܶܗ ܠܺܐܝܢ
ܘܡܶܕ݁ܶܡ ܠܳܐ
ܐܶܚܰܕ݂ܢ ܥܰܠ
ܡܶܠܬ݂ܳܟ݂
ܕ݁ܶܝܢ ܪܳܡܶܐ
ܐ݈ܢܳܐ
ܡܨܺܝܕ݂ܬ݁ܳܐ܂</div>
<div type="v" n="6">ܘܟ݂ܰܕ݂
ܗܳܕ݂ܶܐ
ܥܒ݂ܰܕ݂ܘ
ܚܒ݂ܰܫܘ ܢܽܘܢܶܐ
ܣܰܓ݁ܺܝܶܐܐ
ܕ݁ܛܳܒ݂
ܘܡܶܨܛܰܪܝܳܐ
ܗ݈ܘܳܬ݂
ܡܨܺܝܕ݂ܬ݁ܗܽܘܢ܂</div>
<div type="v" n="7">ܘܰܪܡܰܙܘ
ܠܚܰܒ݂ܪܰܝܗܽܘܢ
ܕ݁ܒ݂ܰܣܦ݂ܺܝܢ݈ܬ݁ܳܐ
ܐ݈ܚܪܺܬ݂ܳܐ
ܕ݁ܢܺܐܬ݂ܽܘܢ
ܢܥܰܕ݁ܪܽܘܢ
ܐܶܢܽܘܢ ܘܟ݂ܰܕ݂
ܐܶܬ݂ܰܘ ܡܠܰܘ
ܐܶܢܶܝܢ
ܣܦ݂ܺܝܢܶܐ
ܬ݁ܰܪܬ݁ܰܝܗܶܝܢ
ܐܰܝܟ݂
ܕ݁ܩܰܪܺܝܒ݂ܳܢ
ܗ݈ܘܰܝ
ܠܡܶܛܒ݁ܰܥ܂</div>
<div type="v" n="8">ܟ݁ܰܕ݂ ܚܙܳܐ
ܕ݁ܶܝܢ ܫܶܡܥܽܘܢ
ܟ݁ܺܐܦ݂ܳܐ
ܢܦ݂ܰܠ ܩܕ݂ܳܡ
ܪܶܓ݂ܠܰܘܗ݈ܝ
ܕ݁ܝܶܫܽܘܥ
ܘܶܐܡܰܪ ܠܶܗ
ܒ݁ܳܥܶܐ ܐ݈ܢܳܐ
ܡܶܢܳܟ݂ ܡܳܪܝ
ܦ݁ܪܽܘܩ ܠܳܟ݂
ܡܶܢܝ
ܕ݁ܓ݂ܰܒ݂ܪܳܐ
ܐ݈ܢܳܐ
ܚܰܛܳܝܳܐ܂</div>
<div type="v" n="9">ܬ݁ܶܡܗܳܐ
ܓ݁ܶܝܪ ܐܰܚܕ݁ܶܗ
ܗ݈ܘܳܐ
ܘܰܠܟ݂ܽܠܗܽܘܢ
ܕ݁ܥܰܡܶܗ ܥܰܠ
ܨܰܝܕ݁ܳܐ ܗܰܘ
ܕ݁ܢܽܘܢܶܐ
ܕ݁ܨܳܕ݂ܘ܂</div>
<div type="v" n="10">ܗܳܟ݂ܘܳܬ݂
ܕ݁ܶܝܢ ܐܳܦ݂
ܠܝܰܥܩܽܘܒ݂
ܘܰܠܝܽܘܚܰܢܳܢ
ܒ݁ܢܰܝ
ܙܰܒ݂ܕ݂ܰܝ
ܕ݁ܺܐܝܬ݂ܰܝܗܽܘܢ
ܗ݈ܘܰܘ
ܫܰܘܬ݁ܳܦ݂ܶܐ
ܕ݁ܫܶܡܥܽܘܢ
ܐܶܡܰܪ ܕ݁ܶܝܢ
ܝܶܫܽܘܥ
ܠܫܶܡܥܽܘܢ ܠܳܐ
ܬ݁ܶܕ݂ܚܰܠ ܡܶܢ
ܗܳܫܳܐ ܒ݁ܢܰܝ
ܐ݈ܢܳܫܳܐ
ܬ݁ܶܗܘܶܐ
ܨܳܐܶܕ݂
ܠܚܰܝܶܐ܂</div>
<div type="v" n="11">ܘܩܰܪܶܒ݂ܘ
ܐܶܢܶܝܢ
ܣܦ݂ܺܝܢܶܐ
ܠܰܐܪܥܳܐ
ܘܰܫܒ݂ܰܩܘ ܟ݁ܽܠ
ܡܶܕ݁ܶܡ
ܘܶܐܬ݂ܰܘ
ܒ݁ܳܬ݂ܪܶܗ܂</div>
<div type="v" n="12">ܘܟ݂ܰܕ݂
ܗܘܳܐ ܝܶܫܽܘܥ
ܒ݁ܰܚܕ݂ܳܐ ܡܶܢ
ܡܕ݂ܺܝܢܳܬ݂ܳܐ
ܐܶܬ݂ܳܐ
ܓ݁ܰܒ݂ܪܳܐ
ܕ݁ܰܡܠܶܐ
ܟ݁ܽܠܶܗ
ܓ݁ܰܪܒ݂ܳܐ ܚܙܳܐ
ܠܝܶܫܽܘܥ
ܘܰܢܦ݂ܰܠ ܥܰܠ
ܐܰܦ݁ܰܘܗ݈ܝ
ܘܒ݂ܳܥܶܐ ܗ݈ܘܳܐ
ܡܶܢܶܗ ܘܶܐܡܰܪ
ܠܶܗ ܡܳܪܝ ܐܶܢ
ܨܳܒ݂ܶܐ ܐܰܢ݈ܬ݁
ܡܶܫܟ݁ܰܚ
ܐܰܢ݈ܬ݁
ܠܰܡܕ݂ܰܟ݁ܳܝܽܘܬ݂ܝ܂</div>
<div type="v" n="13">ܘܰܦ݂ܫܰܛ
ܐܺܝܕ݂ܶܗ
ܝܶܫܽܘܥ ܩܪܶܒ݂
ܠܶܗ ܘܶܐܡܰܪ
ܠܶܗ ܨܳܒ݂ܶܐ
ܐ݈ܢܳܐ
ܐܶܬ݁ܕ݁ܰܟ݁ܳܐ
ܘܒ݂ܰܪ ܫܳܥܬ݂ܶܗ
ܐܶܙܰܠ ܡܶܢܶܗ
ܓ݁ܰܪܒ݂ܶܗ
ܘܶܐܬ݁ܕ݁ܰܟ݁ܺܝ܂</div>
<div type="v" n="14">ܘܦ݂ܰܩܕ݂ܶܗ
ܕ݁ܰܠܐ݈ܢܳܫ ܠܳܐ
ܬ݁ܺܐܡܰܪ ܐܶܠܳܐ
ܙܶܠ ܚܰܘܳܐ
ܢܰܦ݂ܫܳܟ݂
ܠܟ݂ܳܗܢܶܐ
ܘܩܰܪܶܒ݂ ܚܠܳܦ݂
ܬ݁ܰܕ݂ܟ݁ܺܝܬ݂ܳܟ݂
ܐܰܝܟ݁ܰܢܳܐ
ܕ݁ܦ݂ܰܩܶܕ݂
ܡܽܘܫܶܐ
ܠܣܳܗܕ݁ܽܘܬ݂ܗܽܘܢ܂</div>
<div type="v" n="15">ܘܰܢܦ݂ܰܩ
ܥܠܰܘܗ݈ܝ
ܛܶܒ݁ܳܐ
ܝܰܬ݁ܺܝܪܳܐܝܺܬ݂
ܘܡܶܬ݂ܟ݁ܰܢܰܫ
ܗ݈ܘܳܐ ܥܰܡܳܐ
ܣܰܓ݁ܺܝܳܐܐ
ܠܡܶܫܡܰܥ ܡܶܢܶܗ
ܘܰܠܡܶܬ݂ܰܐܣܳܝܽܘ
ܡܶܢ
ܟ݁ܽܘܪܗܳܢܰܝܗܽܘܢ܂</div>
<div type="v" n="16">ܗܽܘ ܕ݁ܶܝܢ
ܡܫܰܢܶܐ ܗ݈ܘܳܐ
ܠܕ݂ܰܒ݂ܪܳܐ
ܘܰܡܨܰܠܶܐ܂</div>
<div type="v" n="17">ܘܰܗܘܳܐ
ܒ݁ܚܰܕ݂ ܡܶܢ
ܝܰܘܡܳܬ݂ܳܐ
ܟ݁ܰܕ݂ ܡܰܠܶܦ݂
ܗ݈ܘܳܐ ܝܶܫܽܘܥ
ܝܳܬ݂ܒ݁ܺܝܢ
ܗ݈ܘܰܘ
ܦ݁ܪܺܝܫܶܐ
ܘܡܰܠܦ݂ܰܝ
ܢܳܡܽܘܣܳܐ
ܕ݁ܶܐܬ݂ܰܘ
ܗ݈ܘܰܘ ܡܶܢ
ܟ݁ܽܠ ܩܽܘܪܝܳܐ
ܕ݁ܰܓ݂ܠܺܝܠܳܐ
ܘܕ݂ܺܝܗܽܘܕ݂
ܘܕ݂ܽܐܘܪܺܫܠܶܡ
ܘܚܰܝܠܳܐ
ܕ݁ܡܳܪܝܳܐ
ܐܺܝܬ݂ܰܘܗ݈ܝ
ܗ݈ܘܳܐ
ܠܡܰܐܣܳܝܽܘܬ݂ܗܽܘܢ܂</div>
<div type="v" n="18">ܘܐ݈ܢܳܫܳܐ
ܐܰܝܬ݁ܺܝܘ
ܒ݁ܥܰܪܣܳܐ
ܓ݁ܰܒ݂ܪܳܐ ܚܰܕ݂
ܡܫܰܪܝܳܐ
ܘܒ݂ܳܥܶܝܢ
ܗ݈ܘܰܘ
ܕ݁ܢܰܥܠܽܘܢ
ܢܣܺܝܡܽܘܢܳܝܗ݈ܝ
ܩܕ݂ܳܡܰܘܗ݈ܝ܂</div>
<div type="v" n="19">ܘܟ݂ܰܕ݂
ܠܳܐ ܐܶܫܟ݁ܰܚܘ
ܕ݁ܰܐܝܟ݁ܰܢܳܐ
ܢܰܥܠܽܘܢܳܝܗ݈ܝ
ܡܶܛܽܠ
ܣܽܘܓ݂ܳܐܐ
ܕ݁ܥܰܡܳܐ ܣܠܶܩܘ
ܠܗܽܘܢ
ܠܶܐܓ݁ܳܪܳܐ
ܘܫܰܒ݁ܽܘܗ݈ܝ
ܥܰܡ ܥܰܪܣܶܗ
ܡܶܢ
ܬ݁ܰܛܠܺܝܠܳܐ
ܠܰܡܨܰܥܬ݂ܳܐ
ܩܕ݂ܳܡܰܘܗ݈ܝ
ܕ݁ܝܶܫܽܘܥ܂</div>
<div type="v" n="20">ܟ݁ܰܕ݂
ܚܙܳܐ ܕ݁ܶܝܢ
ܝܶܫܽܘܥ
ܗܰܝܡܳܢܽܘܬ݂ܗܽܘܢ
ܐܶܡܰܪ ܠܗܰܘ
ܡܫܰܪܝܳܐ
ܓ݁ܰܒ݂ܪܳܐ
ܫܒ݂ܺܝܩܺܝܢ
ܠܳܟ݂
ܚܛܳܗܰܝܟ݁܂</div>
<div type="v" n="21">ܘܫܰܪܺܝܘ
ܣܳܦ݂ܪܶܐ
ܘܰܦ݂ܪܺܝܫܶܐ
ܡܶܬ݂ܚܰܫܒ݂ܺܝܢ
ܘܳܐܡܪܺܝܢ
ܡܰܢܽܘ ܗܳܢܳܐ
ܕ݁ܰܡܡܰܠܶܠ
ܓ݁ܽܘܕ݁ܳܦ݂ܳܐ
ܡܰܢܽܘ ܡܶܫܟ݁ܰܚ
ܠܡܶܫܒ݁ܰܩ
ܚܛܳܗܶܐ ܐܶܠܳܐ
ܐܶܢ ܐܰܠܳܗܳܐ
ܒ݁ܰܠܚܽܘܕ݂܂</div>
<div type="v" n="22">ܝܶܫܽܘܥ
ܕ݁ܶܝܢ ܝܺܕ݂ܰܥ
ܡܰܚܫܒ݂ܳܬ݂ܗܽܘܢ
ܘܰܥܢܳܐ ܘܶܐܡܰܪ
ܠܗܽܘܢ ܡܳܢܳܐ
ܡܶܬ݂ܚܰܫܒ݂ܺܝܢ
ܐܢ݈ܬ݁ܽܘܢ
ܒ݁ܠܶܒ݁ܟ݂ܽܘܢ܂</div>
<div type="v" n="23">ܐܰܝܕ݂ܳܐ
ܦ݁ܫܺܝܩܳܐ
ܠܡܺܐܡܰܪ
ܕ݁ܰܫܒ݂ܺܝܩܺܝܢ
ܠܳܟ݂ ܚܛܳܗܰܝܟ݁
ܐܰܘ ܠܡܺܐܡܰܪ
ܩܽܘܡ ܗܰܠܶܟ݂܂</div>
<div type="v" n="24">ܕ݁ܬ݂ܶܕ݁ܥܽܘܢ
ܕ݁ܶܝܢ
ܕ݁ܫܰܠܺܝܛ ܗ݈ܽܘ
ܒ݁ܪܶܗ
ܕ݁ܐ݈ܢܳܫܳܐ
ܒ݁ܰܐܪܥܳܐ
ܕ݁ܢܶܫܒ݁ܽܘܩ
ܚܛܳܗܶܐ ܐܳܡܰܪ
ܠܰܡܫܰܪܝܳܐ
ܠܳܟ݂ ܐܳܡܰܪ
ܐ݈ܢܳܐ ܩܽܘܡ
ܫܩܽܘܠ ܥܰܪܣܳܟ݂
ܘܙܶܠ
ܠܒ݂ܰܝܬ݁ܳܟ݂܂</div>
<div type="v" n="25">ܘܡܶܚܕ݂ܳܐ
ܩܳܡ
ܠܥܺܢܰܝܗܽܘܢ
ܘܰܫܩܰܠ ܥܰܪܣܶܗ
ܘܶܐܙܰܠ
ܠܒ݂ܰܝܬ݁ܶܗ
ܟ݁ܰܕ݂ ܡܫܰܒ݁ܰܚ
ܠܰܐܠܳܗܳܐ܂</div>
<div type="v" n="26">ܘܬ݂ܶܡܗܳܐ
ܐܶܚܰܕ݂
ܠܟ݂ܽܠܢܳܫ
ܘܰܡܫܰܒ݁ܚܺܝܢ
ܗ݈ܘܰܘ
ܠܰܐܠܳܗܳܐ
ܘܶܐܬ݂ܡܠܺܝܘ
ܕ݁ܶܚܠܬ݂ܳܐ
ܘܳܐܡܪܺܝܢ
ܕ݁ܰܚܙܰܝܢ
ܝܰܘܡܳܢܳܐ
ܬ݁ܶܕ݂ܡܪܳܬ݂ܳܐ܂</div>
<div type="v" n="27">ܒ݁ܳܬ݂ܰܪ
ܗܳܠܶܝܢ ܢܦ݂ܰܩ
ܝܶܫܽܘܥ ܘܰܚܙܳܐ
ܡܳܟ݂ܣܳܐ
ܕ݁ܰܫܡܶܗ ܠܶܘܺܝ
ܕ݁ܝܳܬ݂ܶܒ݂
ܒ݁ܶܝܬ݂
ܡܳܟ݂ܣܶܐ
ܘܶܐܡܰܪ ܠܶܗ
ܬ݁ܳܐ
ܒ݁ܳܬ݂ܰܪܝ܂</div>
<div type="v" n="28">ܘܰܫܒ݂ܰܩ
ܟ݁ܽܠ ܡܶܕ݁ܶܡ
ܘܩܳܡ ܐܶܙܰܠ
ܒ݁ܳܬ݂ܪܶܗ܂</div>
<div type="v" n="29">ܘܰܥܒ݂ܰܕ݂
ܠܶܗ ܠܶܘܺܝ
ܒ݁ܒ݂ܰܝܬ݁ܶܗ
ܩܽܘܒ݁ܳܠܳܐ
ܪܰܒ݁ܳܐ ܘܺܐܝܬ݂
ܗ݈ܘܳܐ ܟ݁ܶܢܫܳܐ
ܣܰܓ݁ܺܝܳܐܐ
ܕ݁ܡܳܟ݂ܣܶܐ
ܘܕ݂ܰܐ݈ܚܪܳܢܶܐ
ܕ݁ܰܣܡܺܝܟ݂ܺܝܢ
ܗܘܰܘ
ܥܰܡܗܽܘܢ܂</div>
<div type="v" n="30">ܘܪܳܛܢܺܝܢ
ܗ݈ܘܰܘ ܣܳܦ݂ܪܶܐ
ܘܰܦ݂ܪܺܝܫܶܐ
ܘܳܐܡܪܺܝܢ
ܠܬ݂ܰܠܡܺܝܕ݂ܰܘܗ݈ܝ
ܠܡܳܢܳܐ ܥܰܡ
ܡܳܟ݂ܣܶܐ
ܘܚܰܛܳܝܶܐ
ܐܳܟ݂ܠܺܝܢ
ܐܢ݈ܬ݁ܽܘܢ
ܘܫܳܬ݂ܶܝܢ܂</div>
<div type="v" n="31">ܘܰܥܢܳܐ
ܝܶܫܽܘܥ ܘܶܐܡܰܪ
ܠܗܽܘܢ ܠܳܐ
ܡܶܬ݂ܒ݁ܥܶܐ
ܐܳܣܝܳܐ
ܠܰܚܠܺܝܡܶܐ
ܐܶܠܳܐ
ܠܰܐܝܠܶܝܢ
ܕ݁ܒ݂ܺܝܫ ܒ݁ܺܝܫ
ܥܒ݂ܺܝܕ݂ܺܝܢ܂</div>
<div type="v" n="32">ܠܳܐ
ܐܶܬ݂ܺܝܬ݂
ܕ݁ܶܐܩܪܶܐ
ܠܙܰܕ݁ܺܝܩܶܐ
ܐܶܠܳܐ
ܠܚܰܛܳܝܶܐ
ܠܰܬ݂ܝܳܒ݂ܽܘܬ݂ܳܐ܂</div>
<div type="v" n="33">ܗܶܢܽܘܢ
ܕ݁ܶܝܢ ܐܳܡܪܺܝܢ
ܠܶܗ ܠܡܳܢܳܐ
ܬ݁ܰܠܡܺܝܕ݂ܰܘܗ݈ܝ
ܕ݁ܝܽܘܚܰܢܳܢ
ܨܳܝܡܺܝܢ
ܐܰܡܺܝܢܳܐܝܺܬ݂
ܘܰܡܨܰܠܶܝܢ
ܐܳܦ݂
ܕ݁ܰܦ݂ܪܺܝܫܶܐ
ܕ݁ܺܝܠܳܟ݂
ܕ݁ܶܝܢ
ܐܳܟ݂ܠܺܝܢ
ܘܫܳܬ݂ܶܝܢ܂</div>
<div type="v" n="34">ܗܽܘ ܕ݁ܶܝܢ
ܐܶܡܰܪ ܠܗܽܘܢ
ܠܳܐ ܡܶܫܟ݁ܚܺܝܢ
ܐܢ݈ܬ݁ܽܘܢ
ܠܰܒ݂ܢܰܘܗ݈ܝ
ܕ݁ܰܓ݂ܢܽܘܢܳܐ
ܟ݁ܡܳܐ
ܕ݁ܚܰܬ݂ܢܳܐ
ܥܰܡܗܽܘܢ
ܕ݁ܬ݂ܶܥܒ݁ܕ݂ܽܘܢ
ܕ݁ܰܢܨܽܘܡܽܘܢ܂</div>
<div type="v" n="35">ܢܺܐܬ݂ܽܘܢ
ܕ݁ܶܝܢ
ܝܰܘܡܳܬ݂ܳܐ
ܟ݁ܰܕ݂
ܢܶܬ݁ܬ݁ܪܺܝܡ
ܚܰܬ݂ܢܳܐ
ܡܶܢܗܽܘܢ
ܗܳܝܕ݁ܶܝܢ
ܢܨܽܘܡܽܘܢ
ܒ݁ܗܳܢܽܘܢ
ܝܰܘܡܳܬ݂ܳܐ܂</div>
<div type="v" n="36">ܘܶܐܡܰܪ
ܠܗܽܘܢ ܡܰܬ݂ܠܳܐ
ܕ݁ܠܳܐ ܐ݈ܢܳܫ
ܩܳܐܶܕ݂
ܐܽܘܪܩܰܥܬ݂ܳܐ
ܡܶܢ ܡܳܐܢܳܐ
ܚܰܕ݂݈ܬ݂ܳܐ
ܘܪܳܡܶܐ ܥܰܠ
ܡܳܐܢܳܐ
ܒ݁ܠܳܝܳܐ ܕ݁ܠܳܐ
ܠܚܰܕ݂݈ܬ݂ܳܐ
ܩܳܐܶܕ݂
ܘܠܰܒ݂ܠܳܝܳܐ
ܠܳܐ ܫܳܠܡܳܐ
ܐܽܘܪܩܰܥܬ݂ܳܐ
ܕ݁ܡܶܢ
ܚܰܕ݂݈ܬ݂ܳܐ܂</div>
<div type="v" n="37">ܘܠܳܐ
ܐ݈ܢܳܫ ܪܳܡܶܐ
ܚܰܡܪܳܐ
ܚܰܕ݂݈ܬ݂ܳܐ
ܒ݁ܙܶܩܶܐ
ܒ݁ܠܳܝܳܬ݂ܳܐ
ܘܶܐܢ ܕ݁ܶܝܢ
ܠܳܐ ܡܒ݂ܰܙܰܥ
ܚܰܡܪܳܐ
ܚܰܕ݂݈ܬ݂ܳܐ
ܠܙܶܩܶܐ ܘܗܽܘ
ܚܰܡܪܳܐ
ܡܶܬ݂ܶܐܫܶܕ݂
ܘܙܶܩܶܐ
ܐܳܒ݂ܕ݁ܳܢ܂</div>
<div type="v" n="38">ܐܶܠܳܐ
ܚܰܡܪܳܐ
ܚܰܕ݂݈ܬ݂ܳܐ
ܒ݁ܙܶܩܶܐ
ܚܰܕ݂݈ܬ݁ܳܬ݂ܳܐ
ܪܳܡܶܝܢ
ܘܰܬ݂ܪܰܝܗܽܘܢ
ܡܶܬ݂ܢܰܛܪܺܝܢ܂</div>
<div type="v" n="39">ܘܠܳܐ
ܐ݈ܢܳܫ ܫܳܬ݂ܶܐ
ܚܰܡܪܳܐ
ܥܰܬ݁ܺܝܩܳܐ
ܘܡܶܚܕ݂ܳܐ
ܒ݁ܳܥܶܐ
ܚܰܕ݂݈ܬ݂ܳܐ
ܐܳܡܰܪ ܓ݁ܶܝܪ
ܥܰܬ݁ܺܝܩܳܐ
ܒ݁ܰܣܺܝܡ܂</div>
</div>
<div type="ch" n="6">
<div type="title" n="title"> ܀ ܠܘܩܐ ܘܘ </div>
<div type="v" n="1">ܗܘܳܐ ܕ݁ܶܝܢ
ܒ݁ܫܰܒ݁ܬ݂ܳܐ
ܟ݁ܰܕ݂ ܡܗܰܠܶܟ݂
ܝܶܫܽܘܥ ܒ݁ܶܝܬ݂
ܙܰܪܥܶܐ
ܬ݁ܰܠܡܺܝܕ݂ܰܘܗ݈ܝ
ܡܳܠܓ݁ܺܝܢ
ܗ݈ܘܰܘ ܫܶܒ݁ܠܶܐ
ܘܦ݂ܳܪܟ݁ܺܝܢ
ܒ݁ܺܐܝܕ݂ܰܝܗܽܘܢ
ܘܳܐܟ݂ܠܺܝܢ܂</div>
<div type="v" n="2">ܐ݈ܢܳܫܺܝܢ
ܕ݁ܶܝܢ ܡܶܢ
ܦ݁ܪܺܝܫܶܐ
ܐܳܡܪܺܝܢ ܠܗܽܘܢ
ܡܳܢܳܐ
ܥܳܒ݂ܕ݁ܺܝܢ
ܐܢ݈ܬ݁ܽܘܢ
ܡܶܕ݁ܶܡ ܕ݁ܠܳܐ
ܫܰܠܺܝܛ
ܠܡܶܥܒ݁ܰܕ݂
ܒ݁ܫܰܒ݁ܬ݂ܳܐ܂</div>
<div type="v" n="3">ܥܢܳܐ
ܝܶܫܽܘܥ ܘܶܐܡܰܪ
ܠܗܽܘܢ ܘܠܳܐ
ܗܳܕ݂ܶܐ
ܩܪܰܝܬ݁ܽܘܢ
ܡܶܕ݁ܶܡ
ܕ݁ܰܥܒ݂ܰܕ݂
ܕ݁ܰܘܺܝܕ݂
ܟ݁ܰܕ݂ ܟ݁ܦ݂ܶܢ
ܗܽܘ ܘܰܐܝܠܶܝܢ
ܕ݁ܥܰܡܶܗ܂</div>
<div type="v" n="4">ܕ݁ܥܰܠ
ܠܒ݂ܰܝܬ݁ܶܗ
ܕ݁ܰܐܠܳܗܳܐ
ܘܠܰܚܡܳܐ
ܕ݁ܦ݂ܳܬ݂ܽܘܪܶܗ
ܕ݁ܡܳܪܝܳܐ
ܢܣܰܒ݂ ܐܶܟ݂ܰܠ
ܘܝܰܗ݈ܒ݂
ܠܰܐܝܠܶܝܢ
ܕ݁ܥܰܡܶܗ ܗܰܘ
ܕ݁ܠܳܐ ܫܰܠܺܝܛ
ܗ݈ܘܳܐ
ܠܡܶܐܟ݂ܰܠ
ܐܶܠܳܐ
ܠܟ݂ܳܗܢܶܐ
ܒ݁ܰܠܚܽܘܕ݂܂</div>
<div type="v" n="5">ܘܶܐܡܰܪ
ܠܗܽܘܢ ܕ݁ܡܳܪܳܗ
ܗ݈ܽܘ
ܕ݁ܫܰܒ݁ܬ݂ܳܐ
ܒ݁ܪܶܗ
ܕ݁ܐ݈ܢܳܫܳܐ܂</div>
<div type="v" n="6">ܗܘܳܐ ܕ݁ܶܝܢ
ܠܫܰܒ݁ܬ݂ܳܐ
ܐ݈ܚܪܺܬ݂ܳܐ ܥܰܠ
ܠܰܟ݂ܢܽܘܫܬ݁ܳܐ
ܘܡܰܠܶܦ݂ ܗ݈ܘܳܐ
ܘܺܐܝܬ݂ ܗ݈ܘܳܐ
ܬ݁ܰܡܳܢ
ܓ݁ܰܒ݂ܪܳܐ
ܕ݁ܺܐܝܕ݂ܶܗ
ܕ݁ܝܰܡܺܝܢܳܐ
ܝܰܒ݁ܺܝܫܳܐ
ܗ݈ܘܳܬ݂܂</div>
<div type="v" n="7">ܘܣܳܦ݂ܪܶܐ
ܘܰܦ݂ܪܺܝܫܶܐ
ܢܳܛܪܺܝܢ ܗ݈ܘܰܘ
ܠܶܗ ܕ݁ܶܐܢ ܗܽܘ
ܕ݁ܡܰܐܣܶܐ
ܒ݁ܫܰܒ݁ܬ݂ܳܐ
ܕ݁ܢܶܫܟ݁ܚܽܘܢ
ܢܶܐܟ݂ܠܽܘܢ
ܩܰܪܨܰܘܗ݈ܝ܂</div>
<div type="v" n="8">ܗܽܘ ܕ݁ܶܝܢ
ܝܺܕ݂ܰܥ
ܡܰܚܫܒ݂ܳܬ݂ܗܽܘܢ
ܘܶܐܡܰܪ ܠܗܰܘ
ܓ݁ܰܒ݂ܪܳܐ
ܕ݁ܝܰܒ݁ܺܝܫܳܐ
ܐܺܝܕ݂ܶܗ ܩܽܘܡ
ܬ݁ܳܐ ܠܳܟ݂
ܠܡܶܨܥܰܬ݂
ܟ݁ܢܽܘܫܬ݁ܳܐ
ܘܟ݂ܰܕ݂ ܐܶܬ݂ܳܐ
ܘܩܳܡ܂</div>
<div type="v" n="9">ܐܶܡܰܪ
ܠܗܽܘܢ ܝܶܫܽܘܥ
ܐܶܫܰܐܶܠܟ݂ܽܘܢ
ܡܳܢܳܐ ܫܰܠܺܝܛ
ܒ݁ܫܰܒ݁ܬ݂ܳܐ
ܕ݁ܛܳܒ݂
ܠܡܶܥܒ݁ܰܕ݂ ܐܰܘ
ܕ݁ܒ݂ܺܝܫ
ܢܰܦ݂ܫܳܐ
ܠܡܰܚܳܝܽܘ ܐܰܘ
ܠܡܰܘܒ݁ܳܕ݂ܽܘ܂</div>
<div type="v" n="10">ܘܚܳܪ
ܒ݁ܗܽܘܢ
ܒ݁ܟ݂ܽܠܗܽܘܢ
ܘܶܐܡܰܪ ܠܶܗ
ܦ݁ܫܽܘܛ
ܐܺܝܕ݂ܳܟ݂
ܘܰܦ݂ܫܰܛ
ܘܬ݂ܶܩܢܰܬ݂
ܐܺܝܕ݂ܶܗ ܐܰܝܟ݂
ܚܒ݂ܰܪܬ݁ܳܗ܂</div>
<div type="v" n="11">ܗܶܢܽܘܢ
ܕ݁ܶܝܢ
ܐܶܬ݂ܡܠܺܝܘ
ܚܣܳܡܳܐ
ܘܰܡܡܰܠܠܺܝܢ
ܗ݈ܘܰܘ ܚܰܕ݂
ܥܰܡ ܚܰܕ݂
ܕ݁ܡܳܢܳܐ
ܢܶܥܒ݁ܕ݂ܽܘܢ
ܠܶܗ ܠܝܶܫܽܘܥ܂</div>
<div type="v" n="12">ܗܘܳܐ
ܕ݁ܶܝܢ
ܒ݁ܝܰܘܡܳܬ݂ܳܐ
ܗܳܢܽܘܢ ܢܦ݂ܰܩ
ܝܶܫܽܘܥ
ܠܛܽܘܪܳܐ
ܠܰܡܨܰܠܳܝܽܘ
ܘܬ݂ܰܡܳܢ
ܐܰܓ݁ܰܗ ܗ݈ܘܳܐ
ܒ݁ܰܨܠܽܘܬ݂ܶܗ
ܕ݁ܰܐܠܳܗܳܐ܂</div>
<div type="v" n="13">ܘܟ݂ܰܕ݂
ܢܶܓ݂ܗܰܬ݂ ܩܪܳܐ
ܠܬ݂ܰܠܡܺܝܕ݂ܰܘܗ݈ܝ
ܘܰܓ݂ܒ݂ܳܐ
ܡܶܢܗܽܘܢ
ܬ݁ܪܶܥܣܰܪ
ܗܳܢܽܘܢ
ܕ݁ܰܫܠܺܝܚܶܐ
ܫܰܡܺܝ
ܐܶܢܽܘܢ܂</div>
<div type="v" n="14">ܫܶܡܥܽܘܢ
ܗܰܘ ܕ݁ܫܰܡܺܝ
ܟ݁ܺܐܦ݂ܳܐ
ܘܰܐܢܕ݁ܪܶܐܘܳܣ
ܐܰܚܽܘܗ݈ܝ
ܘܝܰܥܩܽܘܒ݂
ܘܝܽܘܚܰܢܳܢ
ܘܦ݂ܺܝܠܺܝܦ݁ܳܘܣ
ܘܒ݂ܰܪ‌ܬ݁ܽܘܠܡܰܝ܂</div>
<div type="v" n="15">ܘܡܰܬ݁ܰܝ
ܘܬ݂ܳܐܘܡܰܐ
ܘܝܰܥܩܽܘܒ݂
ܒ݁ܰܪ ܚܰܠܦ݂ܰܝ
ܘܫܶܡܥܽܘܢ
ܕ݁ܡܶܬ݂ܩܪܶܐ
ܛܰܢܳܢܳܐ܂</div>
<div type="v" n="16">ܘܺܝܗܽܘܕ݂ܳܐ
ܒ݁ܰܪ ܝܰܥܩܽܘܒ݂
ܘܺܝܗܽܘܕ݂ܳܐ
ܣܟ݂ܰܪܝܽܘܛܳܐ
ܗܰܘ ܕ݁ܰܗܘܳܐ
ܡܰܫܠܡܳܢܳܐ܂</div>
<div type="v" n="17">ܘܰܢܚܶܬ݂
ܥܰܡܗܽܘܢ
ܝܶܫܽܘܥ ܘܩܳܡ
ܒ݁ܰܦ݂ܩܰܥܬ݂ܳܐ
ܘܟ݂ܶܢܫܳܐ
ܣܰܓ݁ܺܝܳܐܐ
ܕ݁ܬ݂ܰܠܡܺܝܕ݂ܰܘܗ݈ܝ
ܘܣܽܘܓ݂ܳܐܐ
ܕ݁ܟ݂ܶܢܫܳܐ
ܕ݁ܥܰܡܳܐ ܡܶܢ
ܟ݁ܽܠܳܗ
ܝܺܗܽܘܕ݂ ܘܡܶܢ
ܐܽܘܪܺܫܠܶܡ
ܘܡܶܢ ܣܦ݂ܳܪ
ܝܰܡܳܐ ܕ݁ܨܽܘܪ
ܘܰܕ݂ܨܰܝܕ݁ܳܢ܂</div>
<div type="v" n="18">ܕ݁ܶܐܬ݂ܰܘ
ܕ݁ܢܶܫܡܥܽܘܢ
ܡܶܠܬ݂ܶܗ
ܘܰܕ݂ܢܶܬ݂ܰܐܣܽܘܢ
ܡܶܢ
ܟ݁ܽܘܪܗܳܢܰܝܗܽܘܢ
ܘܰܐܝܠܶܝܢ
ܕ݁ܡܶܬ݂ܰܐܠܨܺܝܢ
ܡܶܢ ܪܽܘܚܶܐ
ܛܰܢܦ݂ܳܬ݂ܳܐ
ܘܡܶܬ݂ܰܐܣܶܝܢ
ܗ݈ܘܰܘ܂</div>
<div type="v" n="19">ܘܟ݂ܽܠܶܗ
ܟ݁ܶܢܫܳܐ
ܒ݁ܳܥܶܝܢ ܗ݈ܘܰܘ
ܠܡܶܬ݂ܩܰܪܳܒ݂ܽܘ
ܠܶܗ ܚܰܝܠܳܐ
ܓ݁ܶܝܪ ܢܳܦ݂ܶܩ
ܗ݈ܘܳܐ ܡܶܢܶܗ
ܘܰܠܟ݂ܽܠܗܽܘܢ
ܡܰܐܣܶܐ
ܗ݈ܘܳܐ܂</div>
<div type="v" n="20">ܘܰܐܪܺܝܡ
ܥܰܝܢܰܘܗ݈ܝ ܥܰܠ
ܬ݁ܰܠܡܺܝܕ݂ܰܘܗ݈ܝ
ܘܶܐܡܰܪ
ܛܽܘܒ݂ܰܝܟ݁ܽܘܢ
ܡܶܣܟ݁ܺܢܶܐ
ܕ݁ܕ݂ܺܝܠܟ݂ܽܘܢ
ܗ݈ܺܝ
ܡܰܠܟ݁ܽܘܬ݂ܳܐ
ܕ݁ܰܐܠܳܗܳܐ܂</div>
<div type="v" n="21">ܛܽܘܒ݂ܰܝܟ݁ܽܘܢ
ܐܰܝܠܶܝܢ
ܕ݁ܟ݂ܰܦ݂ܢܺܝܢ
ܗܳܫܳܐ
ܕ݁ܬ݂ܶܣܒ݁ܥܽܘܢ
ܛܽܘܒ݂ܰܝܟ݁ܽܘܢ
ܠܰܕ݂ܒ݂ܳܟ݂ܶܝܢ
ܗܳܫܳܐ
ܕ݁ܬ݂ܶܓ݂ܚܟ݂ܽܘܢ܂</div>
<div type="v" n="22">ܛܽܘܒ݂ܰܝܟ݁ܽܘܢ
ܡܳܐ ܕ݁ܣܳܢܶܝܢ
ܠܟ݂ܽܘܢ
ܒ݁ܢܰܝܢܳܫܳܐ
ܘܰܡܦ݂ܰܪܫܺܝܢ
ܠܟ݂ܽܘܢ
ܘܰܡܚܰܣܕ݂ܺܝܢ
ܠܟ݂ܽܘܢ
ܘܡܰܦ݁ܩܺܝܢ
ܫܶܡܟ݂ܽܘܢ
ܐܰܝܟ݂ ܒ݁ܺܝܫܶܐ
ܚܠܳܦ݂ ܒ݁ܪܶܗ
ܕ݁ܐ݈ܢܳܫܳܐ܂</div>
<div type="v" n="23">ܚܕ݂ܰܘ
ܒ݁ܗܰܘ ܝܰܘܡܳܐ
ܘܕ݂ܽܘܨܘ
ܕ݁ܰܐܓ݂ܪܟ݂ܽܘܢ
ܣܰܓ݁ܺܝ
ܒ݁ܰܫܡܰܝܳܐ
ܗܳܟ݂ܰܢܳܐ
ܓ݁ܶܝܪ
ܥܳܒ݂ܕ݁ܺܝܢ
ܗ݈ܘܰܘ
ܐܰܒ݂ܳܗܳܬ݂ܗܽܘܢ
ܠܰܢܒ݂ܺܝܶܐ܂</div>
<div type="v" n="24">ܒ݁ܪܰܡ ܘܳܝ
ܠܟ݂ܽܘܢ
ܥܰܬ݁ܺܝܪܶܐ
ܕ݁ܩܰܒ݁ܶܠܬ݁ܽܘܢ
ܒ݁ܽܘܝܳܐܟ݂ܽܘܢ܂</div>
<div type="v" n="25">ܘܳܝ
ܠܟ݂ܽܘܢ
ܣܰܒ݂ܥܶܐ
ܕ݁ܬ݂ܶܟ݂ܦ݁ܢܽܘܢ
ܘܳܝ ܠܟ݂ܽܘܢ
ܠܰܕ݂ܓ݂ܳܚܟ݂ܺܝܢ
ܗܳܫܳܐ
ܕ݁ܬ݂ܶܒ݂ܟ݁ܽܘܢ
ܘܬ݂ܶܬ݂ܰܐܒ݂ܠܽܘܢ܂</div>
<div type="v" n="26">ܘܳܝ
ܠܟ݂ܽܘܢ ܟ݁ܰܕ݂
ܢܶܗܘܽܘܢ
ܐܳܡܪܺܝܢ
ܥܠܰܝܟ݁ܽܘܢ
ܒ݁ܢܰܝ ܐ݈ܢܳܫܳܐ
ܕ݁ܫܰܦ݁ܺܝܪ
ܗܳܟ݂ܰܢܳܐ
ܓ݁ܶܝܪ
ܥܳܒ݂ܕ݁ܺܝܢ
ܗ݈ܘܰܘ
ܠܰܢܒ݂ܺܝܶܐ
ܕ݁ܕ݂ܰܓ݁ܳܠܽܘܬ݂ܳܐ
ܐܰܒ݂ܳܗܳܬ݂ܗܽܘܢ܂</div>
<div type="v" n="27">ܠܟ݂ܽܘܢ
ܕ݁ܶܝܢ ܐܳܡܰܪ
ܐ݈ܢܳܐ
ܠܰܕ݂ܫܳܡܥܺܝܢ
ܐܰܚܶܒ݂ܘ
ܠܰܒ݂ܥܶܠܕ݁ܒ݂ܳܒ݂ܰܝܟ݁ܽܘܢ
ܘܰܥܒ݂ܶܕ݂ܘ
ܕ݁ܫܰܦ݁ܺܝܪ
ܠܰܐܝܠܶܝܢ
ܕ݁ܣܳܢܶܝܢ
ܠܟ݂ܽܘܢ܂</div>
<div type="v" n="28">ܘܒ݂ܰܪܶܟ݂ܘ
ܠܰܐܝܠܶܝܢ
ܕ݁ܠܳܝܛܺܝܢ
ܠܟ݂ܽܘܢ ܘܨܰܠܰܘ
ܥܰܠ ܐܰܝܠܶܝܢ
ܕ݁ܕ݂ܳܒ݂ܪܺܝܢ
ܠܟ݂ܽܘܢ
ܒ݁ܰܩܛܺܝܪܳܐ܂</div>
<div type="v" n="29">ܘܠܰܕ݂ܡܳܚܶܐ
ܠܳܟ݂ ܥܰܠ
ܦ݁ܰܟ݁ܳܟ݂
ܩܰܪܶܒ݂ ܠܶܗ
ܐ݈ܚܪܺܢܳܐ ܘܡܶܢ
ܡܰܢ ܕ݁ܫܳܩܶܠ
ܡܰܪܛܽܘܛܳܟ݂
ܠܳܐ ܬ݁ܶܟ݂ܠܶܐ
ܐܳܦ݂
ܟ݁ܽܘܬ݁ܺܝܢܳܟ݂܂</div>
<div type="v" n="30">ܠܟ݂ܽܠ
ܕ݁ܫܳܐܶܠ ܠܳܟ݂
ܗܰܒ݂ ܠܶܗ ܘܡܶܢ
ܡܰܢ ܕ݁ܫܳܩܶܠ
ܕ݁ܺܝܠܳܟ݂ ܠܳܐ
ܬ݁ܶܬ݂ܒ݁ܰܥ܂</div>
<div type="v" n="31">ܘܰܐܝܟ݁ܰܢܳܐ
ܕ݁ܨܳܒ݂ܶܝܢ
ܐܢ݈ܬ݁ܽܘܢ
ܕ݁ܢܶܥܒ݁ܕ݂ܽܘܢ
ܠܟ݂ܽܘܢ ܒ݁ܢܰܝ
ܐ݈ܢܳܫܳܐ
ܗܳܟ݂ܘܳܬ݂
ܥܒ݂ܶܕ݂ܘ ܠܗܽܘܢ
ܐܳܦ݂
ܐܰܢ݈ܬ݁ܽܘܢ܂</div>
<div type="v" n="32">ܐܶܢ ܓ݁ܶܝܪ
ܡܰܚܒ݂ܺܝܢ
ܐܢ݈ܬ݁ܽܘܢ
ܠܰܐܝܠܶܝܢ
ܕ݁ܡܰܚܒ݂ܺܝܢ
ܠܟ݂ܽܘܢ
ܐܰܝܕ݂ܳܐ ܗ݈ܝ
ܛܰܝܒ݁ܽܘܬ݂ܟ݂ܽܘܢ
ܐܳܦ݂ ܓ݁ܶܝܪ
ܚܰܛܳܝܶܐ
ܠܰܐܝܠܶܝܢ
ܕ݁ܡܰܚܒ݂ܺܝܢ
ܠܗܽܘܢ
ܪܳܚܡܺܝܢ܂</div>
<div type="v" n="33">ܘܶܐܢ
ܥܳܒ݂ܕ݁ܺܝܢ
ܐܢ݈ܬ݁ܽܘܢ
ܕ݁ܛܳܒ݂
ܠܰܐܝܠܶܝܢ
ܕ݁ܡܰܛܶܐܒ݂ܺܝܢ
ܠܟ݂ܽܘܢ
ܐܰܝܕ݂ܳܐ ܗ݈ܝ
ܛܰܝܒ݁ܽܘܬ݂ܟ݂ܽܘܢ
ܐܳܦ݂ ܚܰܛܳܝܶܐ
ܓ݁ܶܝܪ
ܗܳܟ݂ܰܢܳܐ
ܥܳܒ݂ܕ݁ܺܝܢ܂</div>
<div type="v" n="34">ܘܶܐܢ
ܡܰܘܙܦ݂ܺܝܢ
ܐܢ݈ܬ݁ܽܘܢ ܠܡܰܢ
ܕ݁ܣܳܒ݂ܪܺܝܢ
ܐܢ݈ܬ݁ܽܘܢ
ܕ݁ܬ݂ܶܬ݂ܦ݁ܰܪܥܽܘܢ
ܡܶܢܶܗ ܐܰܝܕ݂ܳܐ
ܗ݈ܝ
ܛܰܝܒ݁ܽܘܬ݂ܟ݂ܽܘܢ
ܐܳܦ݂ ܚܰܛܳܝܶܐ
ܓ݁ܶܝܪ
ܠܚܰܛܳܝܶܐ
ܡܰܘܙܦ݂ܺܝܢ
ܕ݁ܗܳܟ݂ܘܳܬ݂
ܢܶܬ݂ܦ݁ܰܪܥܽܘܢ܂</div>
<div type="v" n="35">ܒ݁ܪܰܡ
ܐܰܚܶܒ݂ܘ
ܠܰܒ݂ܥܶܠܕ݁ܒ݂ܳܒ݂ܰܝܟ݁ܽܘܢ
ܘܰܐܛܶܐܒ݂ܘ
ܠܗܽܘܢ
ܘܰܐܘܙܶܦ݂ܘ
ܘܠܳܐ
ܬ݁ܶܦ݂ܣܩܽܘܢ
ܣܰܒ݂ܪܳܐ
ܕ݁ܐ݈ܢܳܫ
ܘܢܶܗܘܶܐ
ܣܰܓ݁ܺܝ
ܐܰܓ݂ܪܟ݂ܽܘܢ
ܘܬ݂ܶܗܘܽܘܢ
ܒ݁ܢܰܘܗ݈ܝ
ܕ݁ܪܳܡܳܐ ܕ݁ܗܽܘ
ܒ݁ܰܣܺܝܡ ܗ݈ܽܘ
ܥܰܠ ܒ݁ܺܝܫܶܐ
ܘܥܰܠ
ܟ݁ܳܦ݂ܽܘܪܶܐ܂</div>
<div type="v" n="36">ܗܘܰܘ
ܗܳܟ݂ܺܝܠ
ܡܪܰܚܡܳܢܶܐ
ܐܰܝܟ݁ܰܢܳܐ
ܕ݁ܳܐܦ݂
ܐܰܒ݂ܽܘܟ݂ܽܘܢ
ܡܪܰܚܡܳܢܳܐ
ܗ݈ܘ܂</div>
<div type="v" n="37">ܠܳܐ
ܬ݁ܕ݂ܽܘܢܽܘܢ
ܘܠܳܐ
ܡܶܬ݁ܬ݁ܕ݂ܺܝܢܺܝܢ
ܐܢ݈ܬ݁ܽܘܢ ܠܳܐ
ܬ݁ܚܰܝܒ݂ܽܘܢ
ܘܠܳܐ
ܡܶܬ݂ܚܰܝܒ݂ܺܝܢ
ܐܢ݈ܬ݁ܽܘܢ ܫܪܰܘ
ܘܬ݂ܶܫܬ݁ܪܽܘܢ܂</div>
<div type="v" n="38">ܗܰܒ݂ܘ
ܘܡܶܬ݂ܺܝܗܶܒ݂
ܠܟ݂ܽܘܢ
ܒ݁ܰܟ݂ܝܳܠܬ݁ܳܐ
ܛܳܒ݂ܬ݂ܳܐ
ܘܰܪܩܺܝܥܬ݁ܳܐ
ܘܰܡܫܰܦ݁ܰܥܬ݁ܳܐ
ܢܰܪܡܽܘܢ
ܒ݁ܥܽܘܒ݁ܰܝܟ݁ܽܘܢ
ܒ݁ܗܳܝ ܓ݁ܶܝܪ
ܟ݁ܝܳܠܬ݁ܳܐ
ܕ݁ܰܡܟ݂ܺܝܠܺܝܢ
ܐܢ݈ܬ݁ܽܘܢ
ܡܶܬ݁ܬ݁ܟ݂ܺܝܠ
ܠܟ݂ܽܘܢ܂</div>
<div type="v" n="39">ܘܶܐܡܰܪ
ܗ݈ܘܳܐ ܠܗܽܘܢ
ܡܰܬ݂ܠܳܐ ܠܡܳܐ
ܡܶܫܟ݁ܰܚ
ܣܰܡܝܳܐ
ܠܣܰܡܝܳܐ
ܠܰܡܕ݂ܰܒ݁ܳܪܽܘ
ܠܳܐ ܬ݁ܪܰܝܗܽܘܢ
ܒ݁ܓ݂ܽܘܡܳܨܳܐ
ܢܳܦ݂ܠܺܝܢ܂</div>
<div type="v" n="40">ܠܰܝܬ݁
ܬ݁ܰܠܡܺܝܕ݂ܳܐ
ܕ݁ܝܰܬ݁ܺܝܪ ܡܶܢ
ܪܰܒ݁ܶܗ
ܟ݁ܽܠܢܳܫ ܓ݁ܶܝܪ
ܕ݁ܰܓ݂ܡܺܝܪ
ܢܶܗܘܶܐ ܐܰܝܟ݂
ܪܰܒ݁ܶܗ܂</div>
<div type="v" n="41">ܡܳܢܳܐ
ܕ݁ܶܝܢ ܚܳܙܶܐ
ܐܰܢ݈ܬ݁ ܓ݁ܶܠܳܐ
ܕ݁ܰܒ݂ܥܰܝܢܶܗ
ܕ݁ܰܐܚܽܘܟ݂
ܩܳܪܺܝܬ݁ܳܐ
ܕ݁ܶܝܢ
ܕ݁ܰܒ݂ܥܰܝܢܳܟ݂
ܠܳܐ
ܡܶܬ݂ܚܰܙܝܳܐ
ܠܳܟ݂܂</div>
<div type="v" n="42">ܐܰܘ
ܐܰܝܟ݁ܰܢܳܐ
ܡܶܫܟ݁ܰܚ
ܐܰܢ݈ܬ݁
ܠܡܺܐܡܰܪ
ܠܰܐܚܽܘܟ݂ ܐܳܚܝ
ܫܒ݂ܽܘܩ ܐܰܦ݁ܶܩ
ܓ݁ܶܠܳܐ ܡܶܢ
ܥܰܝܢܳܟ݂ ܕ݁ܗܳܐ
ܩܳܪܺܝܬ݁ܳܐ
ܕ݁ܰܒ݂ܥܰܝܢܳܟ݂
ܕ݁ܺܝܠܳܟ݂ ܠܳܐ
ܡܶܬ݂ܚܰܙܝܳܐ
ܠܳܟ݂ ܢܳܣܶܒ݂
ܒ݁ܰܐܦ݁ܶܐ
ܐܰܦ݁ܶܩ
ܠܽܘܩܕ݂ܰܡ
ܩܳܪܺܝܬ݁ܳܐ ܡܶܢ
ܥܰܝܢܳܟ݂
ܘܗܳܝܕ݁ܶܝܢ
ܢܶܬ݂ܚܙܶܐ ܠܳܟ݂
ܠܡܰܦ݁ܳܩܽܘ
ܓ݁ܶܠܳܐ ܡܶܢ
ܥܰܝܢܶܗ
ܕ݁ܰܐܚܽܘܟ݂܂</div>
<div type="v" n="43">ܠܳܐ ܐܺܝܬ݂
ܐܺܝܠܳܢܳܐ
ܛܳܒ݂ܳܐ
ܕ݁ܥܳܒ݂ܶܕ݂
ܦ݁ܺܐܪܶܐ
ܒ݁ܺܝܫܶܐ ܐܳܦ݂
ܠܳܐ ܐܺܝܠܳܢܳܐ
ܒ݁ܺܝܫܳܐ
ܕ݁ܥܳܒ݂ܶܕ݂
ܦ݁ܺܐܪܶܐ
ܛܳܒ݂ܶܐ܂</div>
<div type="v" n="44">ܟ݁ܽܠ
ܐܺܝܠܳܢܳܐ
ܓ݁ܶܝܪ ܡܶܢ
ܦ݁ܺܐܪܰܘܗ݈ܝ
ܗ݈ܘ
ܡܶܬ݂ܺܝܕ݂ܰܥ
ܠܳܐ ܓ݁ܶܝܪ
ܠܳܩܛܺܝܢ ܡܶܢ
ܟ݁ܽܘܒ݁ܶܐ
ܬ݁ܺܐܢܶܐ ܐܳܦ݂
ܠܳܐ ܡܶܢ
ܣܰܢܝܳܐ
ܩܳܛܦ݁ܺܝܢ
ܥܶܢܒ݁ܶܐ܂</div>
<div type="v" n="45">ܓ݁ܰܒ݂ܪܳܐ
ܛܳܒ݂ܳܐ ܡܶܢ
ܣܺܝܡܳܬ݂ܳܐ
ܛܳܒ݂ܳܬ݂ܳܐ
ܕ݁ܰܒ݂ܠܶܒ݁ܶܗ
ܡܰܦ݁ܶܩ
ܛܳܒ݂ܳܬ݂ܳܐ
ܘܓ݂ܰܒ݂ܪܳܐ
ܒ݁ܺܝܫܳܐ ܡܶܢ
ܣܺܝܡܳܬ݂ܳܐ
ܒ݁ܺܝܫܳܬ݂ܳܐ
ܕ݁ܰܒ݂ܠܶܒ݁ܶܗ
ܡܰܦ݁ܶܩ
ܒ݁ܺܝܫܳܬ݂ܳܐ
ܡܶܢ
ܬ݁ܰܘܬ݁ܳܪܰܝ
ܠܶܒ݁ܳܐ ܓ݁ܶܝܪ
ܡܡܰܠܠܳܢ
ܣܶܦ݂ܘܳܬ݂ܳܐ܂</div>
<div type="v" n="46">ܡܳܢܳܐ
ܩܳܪܶܝܢ
ܐܢ݈ܬ݁ܽܘܢ ܠܺܝ
ܡܳܪܝ ܡܳܪܝ
ܘܡܶܕ݁ܶܡ
ܕ݁ܳܐܡܰܪ ܐ݈ܢܳܐ
ܠܳܐ ܥܳܒ݂ܕ݁ܺܝܢ
ܐܢ݈ܬ݁ܽܘܢ܂</div>
<div type="v" n="47">ܟ݁ܽܠ
ܐ݈ܢܳܫ
ܕ݁ܳܐܬ݂ܶܐ
ܠܘܳܬ݂ܝ ܘܫܳܡܰܥ
ܡܶܠܰܝ
ܘܥܳܒ݂ܶܕ݂
ܠܗܶܝܢ
ܐܶܚܰܘܶܝܟ݂ܽܘܢ
ܠܡܳܢܳܐ
ܕ݁ܳܡܶܐ܂</div>
<div type="v" n="48">ܕ݁ܳܡܶܐ
ܠܓ݂ܰܒ݂ܪܳܐ
ܕ݁ܰܒ݂ܢܳܐ
ܒ݁ܰܝܬ݁ܳܐ
ܘܰܚܦ݂ܰܪ
ܘܥܰܡܶܩ ܘܣܳܡ
ܫܶܬ݂ܶܐܣܶܐ ܥܰܠ
ܫܽܘܥܳܐ ܟ݁ܰܕ݂
ܗܘܳܐ ܕ݁ܶܝܢ
ܡܶܠܶܐܳܐ
ܐܶܬ݁ܛܰܪܺܝ
ܡܶܠܶܐܳܐ
ܒ݁ܒ݂ܰܝܬ݁ܳܐ
ܗܰܘ ܘܠܳܐ
ܐܶܫܟ݁ܰܚ
ܕ݁ܰܢܙܺܝܥܺܝܘܗ݈ܝ
ܣܺܝܡܳܐ ܗ݈ܘܳܬ݂
ܓ݁ܶܝܪ
ܫܶܬ݂ܶܐܣܬ݁ܶܗ
ܥܰܠ ܫܽܘܥܳܐ܂</div>
<div type="v" n="49">ܘܗܰܘ
ܕ݁ܫܳܡܰܥ ܘܠܳܐ
ܥܳܒ݂ܶܕ݂
ܕ݁ܳܡܶܐ
ܠܓ݂ܰܒ݂ܪܳܐ
ܕ݁ܰܒ݂ܢܳܐ
ܒ݁ܰܝܬ݁ܶܗ ܥܰܠ
ܥܰܦ݂ܪܳܐ ܕ݁ܠܳܐ
ܫܶܬ݂ܶܐܣܬ݁ܳܐ
ܘܟ݂ܰܕ݂
ܐܶܬ݁ܛܰܪܺܝ
ܒ݁ܶܗ ܢܰܗܪܳܐ
ܒ݁ܰܪ ܫܳܥܬ݂ܶܗ
ܢܦ݂ܰܠ ܘܰܗܘܳܬ݂
ܡܰܦ݁ܽܘܠܬ݁ܶܗ
ܪܰܒ݁ܳܐ
ܕ݁ܒ݂ܰܝܬ݁ܳܐ
ܗܰܘ܂</div>
</div>
<div type="ch" n="7">
<div type="title" n="title"> ܀ ܠܘܩܐ ܙܙ </div>
<div type="v" n="1">ܘܟ݂ܰܕ݂
ܫܰܠܶܡ ܡܶܠܶܐ
ܟ݁ܽܠܗܶܝܢ
ܠܡܰܫܡܰܥܬ݂ܶܗ
ܕ݁ܥܰܡܳܐ ܥܰܠ
ܝܶܫܽܘܥ
ܠܰܟ݂ܦ݂ܰܪܢܰܚܽܘܡ܂</div>
<div type="v" n="2">ܥܰܒ݂ܕ݁ܶܗ
ܕ݁ܶܝܢ
ܕ݁ܩܶܢܛܪܽܘܢܳܐ
ܚܰܕ݂ ܥܒ݂ܺܝܕ݂
ܗ݈ܘܳܐ
ܒ݁ܺܝܫܳܐܝܺܬ݂
ܐܰܝܢܳܐ
ܕ݁ܝܰܩܺܝܪ
ܗ݈ܘܳܐ ܥܠܰܘܗ݈ܝ
ܘܩܰܪܺܝܒ݂
ܗ݈ܘܳܐ
ܠܰܡܡܳܬ݂܂</div>
<div type="v" n="3">ܘܰܫܡܰܥ ܥܰܠ
ܝܶܫܽܘܥ
ܘܫܰܕ݁ܰܪ
ܠܘܳܬ݂ܶܗ
ܩܰܫܺܝܫܶܐ
ܕ݁ܺܝܗܽܘܕ݂ܳܝܶܐ
ܘܒ݂ܳܥܶܐ ܗ݈ܘܳܐ
ܡܶܢܶܗ ܐܰܝܟ݂
ܕ݁ܢܺܐܬ݂ܶܐ
ܢܰܚܶܐ
ܠܥܰܒ݂ܕ݁ܶܗ܂</div>
<div type="v" n="4">ܗܶܢܽܘܢ
ܕ݁ܶܝܢ ܟ݁ܰܕ݂
ܐܶܬ݂ܰܘ ܠܘܳܬ݂
ܝܶܫܽܘܥ
ܒ݁ܳܥܶܝܢ ܗ݈ܘܰܘ
ܡܶܢܶܗ
ܒ݁ܛܺܝܠܳܐܝܺܬ݂
ܘܳܐܡܪܺܝܢ
ܫܳܘܶܐ ܗ݈ܘ
ܕ݁ܬ݂ܶܥܒ݁ܶܕ݂
ܠܶܗ ܗܳܕ݂ܶܐ܂</div>
<div type="v" n="5">ܪܳܚܶܡ
ܓ݁ܶܝܪ ܠܥܰܡܰܢ
ܘܳܐܦ݂ ܒ݁ܶܝܬ݂
ܟ݁ܢܽܘܫܬ݁ܳܐ
ܗܽܘ ܒ݁ܢܳܐ
ܠܰܢ܂</div>
<div type="v" n="6">ܝܶܫܽܘܥ
ܕ݁ܶܝܢ ܐܳܙܶܠ
ܗ݈ܘܳܐ ܥܰܡܗܽܘܢ
ܟ݁ܰܕ݂ ܕ݁ܶܝܢ
ܠܳܐ ܣܰܓ݁ܺܝ
ܪܰܚܺܝܩ ܡܶܢ
ܒ݁ܰܝܬ݁ܳܐ
ܫܰܕ݁ܰܪ
ܠܘܳܬ݂ܶܗ
ܩܶܢܛܪܽܘܢܳܐ
ܪܳܚܡܰܘܗ݈ܝ
ܘܶܐܡܰܪ ܠܶܗ
ܡܳܪܝ ܠܳܐ
ܬ݁ܶܥܡܰܠ ܠܳܐ
ܓ݁ܶܝܪ ܫܳܘܶܐ
ܐ݈ܢܳܐ
ܕ݁ܬ݂ܶܥܽܘܠ
ܬ݁ܚܶܝܬ݂
ܡܰܛܠܰܠܝ܂</div>
<div type="v" n="7">ܡܶܛܽܠ ܗܰܘ
ܐܶܢܳܐ ܠܳܐ
ܫܘܺܝܬ݂
ܕ݁ܰܠܘܳܬ݂ܳܟ݂
ܐܺܬ݂ܶܐ ܐܶܠܳܐ
ܐܶܡܰܪ
ܒ݁ܡܶܠܬ݂ܳܐ
ܘܢܶܬ݂ܰܐܣܶܐ
ܛܰܠܺܝܝ܂</div>
<div type="v" n="8">ܐܳܦ݂ ܐܶܢܳܐ
ܓ݁ܶܝܪ
ܓ݁ܰܒ݂ܪܳܐ
ܐ݈ܢܳܐ
ܕ݁ܰܡܫܰܥܒ݁ܰܕ݂
ܐ݈ܢܳܐ ܬ݁ܚܶܝܬ݂
ܫܽܘܠܛܳܢܳܐ
ܘܺܐܝܬ݂
ܬ݁ܚܶܝܬ݂
ܐܺܝܕ݂ܰܝ
ܐܶܣܛܪܰܛܺܝܽܘܛܶܐ
ܘܳܐܡܰܪ ܐ݈ܢܳܐ
ܠܗܳܢܳܐ ܕ݁ܙܶܠ
ܘܳܐܙܶܠ
ܘܠܰܐ݈ܚܪܺܢܳܐ
ܕ݁ܬ݂ܳܐ
ܘܳܐܬ݂ܶܐ
ܘܰܠܥܰܒ݂ܕ݁ܝ
ܥܒ݂ܶܕ݂ ܗܳܕ݂ܶܐ
ܘܥܳܒ݂ܶܕ݂܂</div>
<div type="v" n="9">ܟ݁ܰܕ݂ ܫܡܰܥ
ܕ݁ܶܝܢ ܝܶܫܽܘܥ
ܗܳܠܶܝܢ
ܐܶܬ݁ܕ݁ܰܡܰܪ
ܒ݁ܶܗ
ܘܶܐܬ݂ܦ݁ܢܺܝ
ܘܶܐܡܰܪ
ܠܟ݂ܶܢܫܳܐ
ܕ݁ܳܐܬ݂ܶܐ
ܒ݁ܳܬ݂ܪܶܗ
ܐܳܡܰܪ ܐ݈ܢܳܐ
ܠܟ݂ܽܘܢ ܕ݁ܳܐܦ݂
ܠܳܐ ܒ݁ܶܝܬ݂
ܐܺܝܣܪܳܝܶܠ
ܐܶܫܟ݁ܚܶܬ݂
ܐܰܝܟ݂ ܗܳܕ݂ܶܐ
ܗܰܝܡܳܢܽܘܬ݂ܳܐ܂</div>
<div type="v" n="10">ܘܰܗܦ݂ܰܟ݂ܘ
ܗܳܢܽܘܢ
ܕ݁ܶܐܫܬ݁ܰܕ݁ܰܪܘ
ܠܒ݂ܰܝܬ݁ܳܐ
ܘܶܐܫܟ݁ܰܚܘ
ܠܥܰܒ݂ܕ݁ܳܐ ܗܰܘ
ܕ݁ܰܟ݂ܪܺܝܗ
ܗܘܳܐ ܟ݁ܰܕ݂
ܚܠܺܝܡ܂</div>
<div type="v" n="11">ܘܰܗܘܳܐ
ܠܝܰܘܡܳܐ
ܕ݁ܒ݂ܳܬ݂ܪܶܗ
ܐܳܙܶܠ ܗ݈ܘܳܐ
ܠܰܡܕ݂ܺܝܢ݈ܬ݁ܳܐ
ܕ݁ܰܫܡܳܗ
ܢܰܐܺܝܢ
ܘܬ݂ܰܠܡܺܝܕ݂ܰܘܗ݈ܝ
ܥܰܡܶܗ
ܘܟ݂ܶܢܫܳܐ
ܣܰܓ݁ܺܝܳܐܐ܂</div>
<div type="v" n="12">ܘܟ݂ܰܕ݂
ܩܪܶܒ݂
ܠܬ݂ܰܪܥܳܐ
ܕ݁ܰܡܕ݂ܺܝܢ݈ܬ݁ܳܐ
ܚܙܳܐ ܟ݁ܰܕ݂
ܡܠܰܘܶܝܢ
ܡܺܝܬ݂ܳܐ
ܕ݁ܺܝܚܺܝܕ݂ܳܝܳܐ
ܗ݈ܘܳܐ ܠܶܐܡܶܗ
ܘܗܺܝ ܐܶܡܶܗ
ܐܰܪܡܰܠܬ݁ܳܐ
ܗܘܳܬ݂
ܘܟ݂ܶܢܫܳܐ
ܣܰܓ݁ܺܝܳܐܐ
ܕ݁ܰܒ݂ܢܰܝ
ܡܕ݂ܺܝܢ݈ܬ݁ܳܐ
ܥܰܡܳܗ܂</div>
<div type="v" n="13">ܚܙܳܗ
ܕ݁ܶܝܢ ܝܶܫܽܘܥ
ܘܶܐܬ݂ܪܰܚܰܡ
ܥܠܶܝܗ ܘܶܐܡܰܪ
ܠܳܗ ܠܳܐ
ܬ݁ܶܒ݂ܟ݁ܶܝܢ܂</div>
<div type="v" n="14">ܘܶܐܙܰܠ
ܩܪܶܒ݂ ܠܥܰܪܣܳܐ
ܘܗܳܢܽܘܢ
ܕ݁ܰܫܩܺܝܠܺܝܢ
ܗ݈ܘܰܘ ܠܶܗ
ܩܳܡܘ ܘܳܐܡܰܪ
ܥܠܰܝܡܳܐ ܠܳܟ݂
ܐܳܡܰܪ ܐ݈ܢܳܐ
ܩܽܘܡ܂</div>
<div type="v" n="15">ܘܺܝܬ݂ܶܒ݂
ܗܰܘ ܡܺܝܬ݂ܳܐ
ܘܫܰܪܺܝ
ܠܰܡܡܰܠܳܠܽܘ
ܘܝܰܗܒ݁ܶܗ
ܠܶܐܡܶܗ܂</div>
<div type="v" n="16">ܘܶܐܚܕ݁ܰܬ݂
ܕ݁ܶܚܠܬ݂ܳܐ
ܠܐ݈ܢܳܫܳܐ
ܟ݁ܽܠܗܽܘܢ
ܘܰܡܫܰܒ݁ܚܺܝܢ
ܗ݈ܘܰܘ
ܠܰܐܠܳܗܳܐ
ܘܳܐܡܪܺܝܢ
ܕ݁ܰܢܒ݂ܺܝܳܐ
ܪܰܒ݁ܳܐ ܩܳܡ
ܒ݁ܰܢ ܘܰܣܥܰܪ
ܐܰܠܳܗܳܐ
ܠܥܰܡܶܗ܂</div>
<div type="v" n="17">ܘܢܶܦ݂ܩܰܬ݂
ܥܠܰܘܗ݈ܝ
ܡܶܠܬ݂ܳܐ
ܗܳܕ݂ܶܐ
ܒ݁ܟ݂ܽܠܳܗ
ܝܺܗܽܘܕ݂
ܘܰܒ݂ܟ݂ܽܠܶܗ
ܐܰܬ݂ܪܳܐ
ܕ݁ܰܚܕ݂ܳܪܰܝܗܽܘܢ܂</div>
<div type="v" n="18">ܘܶܐܫܬ݁ܰܥܺܝܘ
ܠܝܽܘܚܰܢܳܢ
ܬ݁ܰܠܡܺܝܕ݂ܰܘܗ݈ܝ
ܗܳܠܶܝܢ
ܟ݁ܽܠܗܶܝܢ܂</div>
<div type="v" n="19">ܘܰܩܪܳܐ
ܝܽܘܚܰܢܳܢ
ܠܰܬ݂ܪܶܝܢ ܡܶܢ
ܬ݁ܰܠܡܺܝܕ݂ܰܘܗ݈ܝ
ܘܫܰܕ݁ܰܪ
ܐܶܢܽܘܢ ܠܘܳܬ݂
ܝܶܫܽܘܥ ܘܶܐܡܰܪ
ܐܰܢ݈ܬ݁ ܗ݈ܽܘ
ܗܰܘ ܕ݁ܳܐܬ݂ܶܐ
ܐܰܘ ܠܰܐ݈ܚܪܺܝܢ
ܗ݈ܽܘ ܡܣܰܟ݁ܶܝܢ
ܚ݈ܢܰܢ܂</div>
<div type="v" n="20">ܘܶܐܬ݂ܰܘ
ܠܘܳܬ݂ ܝܶܫܽܘܥ
ܘܳܐܡܪܺܝܢ ܠܶܗ
ܝܽܘܚܰܢܳܢ
ܡܰܥܡܕ݂ܳܢܳܐ
ܫܰܕ݁ܪܰܢ
ܠܘܳܬ݂ܳܟ݂
ܘܳܐܡܰܪ ܐܰܢ݈ܬ݁
ܗ݈ܽܘ ܗܰܘ
ܕ݁ܳܐܬ݂ܶܐ ܐܰܘ
ܠܰܐ݈ܚܪܺܝܢ
ܗ݈ܽܘ ܡܣܰܟ݁ܶܝܢ
ܚ݈ܢܰܢ܂</div>
<div type="v" n="21">ܒ݁ܳܗ
ܕ݁ܶܝܢ ܒ݁ܗܳܝ
ܫܳܥܬ݂ܳܐ
ܣܰܓ݁ܺܝܶܐܐ
ܐܰܣܺܝ ܡܶܢ
ܟ݁ܽܘܪܗܳܢܶܐ
ܘܡܶܢ
ܡܰܚܘܳܬ݂ܳܐ
ܘܡܶܢ ܪܽܘܚܶܐ
ܒ݁ܺܝܫܳܬ݂ܳܐ
ܘܰܠܣܰܓ݁ܺܝܶܐܐ
ܣܡܰܝܳܐ ܝܰܗ݈ܒ݂
ܗ݈ܘܳܐ
ܠܡܶܚܙܳܐ܂</div>
<div type="v" n="22">ܘܰܥܢܳܐ
ܝܶܫܽܘܥ ܘܶܐܡܰܪ
ܠܗܽܘܢ ܙܶܠܘ
ܐܶܡܰܪܘ
ܠܝܽܘܚܰܢܳܢ
ܟ݁ܽܠܡܶܕ݁ܶܡ
ܕ݁ܰܚܙܰܝܬ݁ܽܘܢ
ܘܰܫܡܰܥܬ݁ܽܘܢ
ܕ݁ܰܣܡܰܝܳܐ
ܚܳܙܶܝܢ
ܘܰܚܓ݂ܺܝܪܶܐ
ܡܗܰܠܟ݂ܺܝܢ
ܘܓ݂ܰܪܒ݁ܶܐ
ܡܶܬ݁ܕ݁ܰܟ݁ܶܝܢ
ܘܚܰܪܫܶܐ
ܫܳܡܥܺܝܢ
ܘܡܺܝܬ݂ܶܐ
ܩܳܝܡܺܝܢ
ܘܡܶܣܟ݁ܺܢܶܐ
ܡܶܣܬ݁ܰܒ݁ܪܺܝܢ܂</div>
<div type="v" n="23">ܘܛܽܘܒ݂ܰܘܗ݈ܝ
ܠܡܰܢ ܕ݁ܠܳܐ
ܢܶܬ݂ܟ݁ܫܶܠ
ܒ݁ܺܝ܂</div>
<div type="v" n="24">ܟ݁ܰܕ݂
ܕ݁ܶܝܢ ܐܶܙܰܠܘ
ܬ݁ܰܠܡܺܝܕ݂ܰܘܗ݈ܝ
ܕ݁ܝܽܘܚܰܢܳܢ
ܫܰܪܺܝ ܠܡܺܐܡܰܪ
ܠܟ݂ܶܢܫܶܐ ܥܰܠ
ܝܽܘܚܰܢܳܢ
ܡܳܢܳܐ
ܢܦ݂ܰܩܬ݁ܽܘܢ
ܠܚܽܘܪܒ݁ܳܐ
ܠܡܶܚܙܳܐ
ܩܰܢܝܳܐ ܕ݁ܡܶܢ
ܪܽܘܚܳܐ
ܡܶܬ݁ܬ݁ܙܺܝܥ܂</div>
<div type="v" n="25">ܘܶܐܠܳܐ
ܡܳܢܳܐ
ܢܦ݂ܰܩܬ݁ܽܘܢ
ܠܡܶܚܙܳܐ
ܓ݁ܰܒ݂ܪܳܐ
ܕ݁ܢܰܚܬ݁ܶܐ
ܪܰܟ݁ܺܝܟ݂ܶܐ
ܠܒ݂ܺܝܫ ܗܳܐ
ܐܰܝܠܶܝܢ
ܕ݁ܒ݂ܰܠܒ݂ܽܘܫܶܐ
ܡܫܰܒ݁ܚܶܐ
ܘܰܒ݂ܦ݂ܽܘܢܳܩܶܐ
ܐܺܝܬ݂ܰܝܗܽܘܢ
ܒ݁ܶܝܬ݂
ܡܰܠܟ݁ܶܐ
ܐܶܢܽܘܢ܂</div>
<div type="v" n="26">ܘܶܐܠܳܐ
ܡܳܢܳܐ
ܢܦ݂ܰܩܬ݁ܽܘܢ
ܠܡܶܚܙܳܐ
ܢܒ݂ܺܝܳܐ ܐܺܝܢ
ܐܳܡܰܪ ܐ݈ܢܳܐ
ܠܟ݂ܽܘܢ
ܘܝܰܬ݁ܺܝܪ ܡܶܢ
ܢܒ݂ܺܝܶܐ܂</div>
<div type="v" n="27">ܗܳܢܰܘ
ܕ݁ܰܥܠܰܘܗ݈ܝ
ܟ݁ܬ݂ܺܝܒ݂
ܕ݁ܗܳܐ ܐܶܢܳܐ
ܡܫܰܕ݁ܰܪ ܐ݈ܢܳܐ
ܡܰܠܰܐܟ݂ܝ
ܩܕ݂ܳܡ
ܦ݁ܰܪܨܽܘܦ݁ܳܟ݂
ܕ݁ܢܰܬ݂ܩܶܢ
ܐܽܘܪܚܳܐ
ܩܕ݂ܳܡܰܝܟ݁܂</div>
<div type="v" n="28">ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܠܰܝܬ݁
ܢܒ݂ܺܝܳܐ
ܒ݁ܺܝܠܺܝܕ݂ܰܝ
ܢܶܫܶܐ ܕ݁ܪܰܒ݁
ܡܶܢ ܝܽܘܚܰܢܳܢ
ܡܰܥܡܕ݂ܳܢܳܐ
ܙܥܽܘܪܳܐ ܕ݁ܶܝܢ
ܒ݁ܡܰܠܟ݁ܽܘܬ݂ܳܐ
ܕ݁ܰܐܠܳܗܳܐ
ܪܰܒ݂ ܗ݈ܽܘ
ܡܶܢܶܗ܂</div>
<div type="v" n="29">ܘܟ݂ܽܠܶܗ
ܥܰܡܳܐ
ܕ݁ܰܫܡܰܥܘ ܐܳܦ݂
ܡܳܟ݂ܣܶܐ
ܙܰܕ݁ܶܩܘ
ܠܰܐܠܳܗܳܐ
ܕ݁ܰܥܡܰܕ݂ܘ
ܡܰܥܡܽܘܕ݂ܺܝܬ݂ܶܗ
ܕ݁ܝܽܘܚܰܢܳܢ܂</div>
<div type="v" n="30">ܦ݁ܪܺܝܫܶܐ
ܕ݁ܶܝܢ
ܘܣܳܦ݂ܪܶܐ
ܛܠܰܡܘ
ܒ݁ܢܰܦ݂ܫܗܽܘܢ
ܨܶܒ݂ܝܳܢܳܐ
ܕ݁ܰܐܠܳܗܳܐ
ܕ݁ܠܳܐ
ܐܶܬ݂ܥܡܶܕ݂ܘ
ܡܶܢܶܗ܂</div>
<div type="v" n="31">ܠܡܰܢ
ܗܳܟ݂ܺܝܠ
ܐܶܕ݂ܰܡܶܐ
ܠܐ݈ܢܳܫܳܐ
ܕ݁ܫܰܪܒ݁ܬ݂ܳܐ
ܗܳܕ݂ܶܐ ܘܰܠܡܰܢ
ܕ݁ܳܡܶܝܢ܂</div>
<div type="v" n="32">ܕ݁ܳܡܶܝܢ
ܠܰܛܠܳܝܶܐ
ܕ݁ܝܳܬ݂ܒ݁ܺܝܢ
ܒ݁ܫܽܘܩܳܐ
ܘܩܳܥܶܝܢ
ܠܚܰܒ݂ܪܰܝܗܽܘܢ
ܘܳܐܡܪܺܝܢ
ܙܡܰܪܢ ܠܟ݂ܽܘܢ
ܘܠܳܐ
ܪܰܩܶܕ݂ܬ݁ܽܘܢ
ܘܶܐܠܰܝܢ
ܠܟ݂ܽܘܢ ܘܠܳܐ
ܒ݁ܟ݂ܰܝܬ݁ܽܘܢ܂</div>
<div type="v" n="33">ܐܶܬ݂ܳܐ
ܓ݁ܶܝܪ
ܝܽܘܚܰܢܳܢ
ܡܰܥܡܕ݂ܳܢܳܐ
ܠܳܐ ܐܳܟ݂ܶܠ
ܠܰܚܡܳܐ ܘܠܳܐ
ܫܳܬ݂ܶܐ ܚܰܡܪܳܐ
ܘܳܐܡܪܺܝܢ
ܐܢ݈ܬ݁ܽܘܢ
ܫܺܐܕ݂ܳܐ ܐܺܝܬ݂
ܒ݁ܶܗ܂</div>
<div type="v" n="34">ܐܶܬ݂ܳܐ
ܒ݁ܪܶܗ
ܕ݁ܐ݈ܢܳܫܳܐ
ܐܳܟ݂ܶܠ
ܘܫܳܬ݂ܶܐ
ܘܳܐܡܪܺܝܢ
ܐܢ݈ܬ݁ܽܘܢ ܗܳܐ
ܓ݁ܰܒ݂ܪܳܐ
ܐܳܟ݁ܽܘܠܳܐ
ܘܫܳܬ݂ܶܐ
ܚܰܡܪܳܐ
ܘܪܳܚܡܳܐ
ܕ݁ܡܳܟ݂ܣܶܐ
ܘܰܕ݂ܚܰܛܳܝܶܐ܂</div>
<div type="v" n="35">ܘܶܐܙܕ݁ܰܕ݁ܩܰܬ݂
ܚܶܟ݂ܡܬ݂ܳܐ ܡܶܢ
ܟ݁ܽܠܗܽܘܢ
ܒ݁ܢܶܝܗ܂</div>
<div type="v" n="36">ܐܶܬ݂ܳܐ
ܕ݁ܶܝܢ ܒ݁ܥܳܐ
ܡܶܢܶܗ ܚܰܕ݂
ܡܶܢ ܦ݁ܪܺܝܫܶܐ
ܕ݁ܢܶܠܥܰܣ
ܥܰܡܶܗ ܘܥܰܠ
ܠܒ݂ܰܝܬ݁ܶܗ
ܕ݁ܰܦ݂ܪܺܝܫܳܐ
ܗܰܘ
ܘܶܐܣܬ݁ܡܶܟ݂܂</div>
<div type="v" n="37">ܘܰܐܢ݈ܬ݁ܬ݂ܳܐ
ܚܰܛܳܝܬ݁ܳܐ
ܐܺܝܬ݂ ܗ݈ܘܳܬ݂
ܒ݁ܰܡܕ݂ܺܝܢ݈ܬ݁ܳܐ
ܗܳܝ ܘܟ݂ܰܕ݂
ܝܶܕ݂ܥܰܬ݂
ܕ݁ܰܒ݂ܒ݂ܰܝܬ݁ܶܗ
ܕ݁ܰܦ݂ܪܺܝܫܳܐ
ܗܰܘ ܣܡܺܝܟ݂
ܢܶܣܒ݁ܰܬ݂
ܫܳܛܺܝܦ݂ܬ݁ܳܐ
ܕ݁ܒ݂ܶܣܡܳܐ܂</div>
<div type="v" n="38">ܘܩܳܡܰܬ݂
ܒ݁ܶܣܬ݁ܪܶܗ
ܠܘܳܬ݂
ܪܶܓ݂ܠܰܘܗ݈ܝ
ܘܒ݂ܳܟ݂ܝܳܐ
ܗ݈ܘܳܬ݂
ܘܫܰܪܝܰܬ݂
ܒ݁ܕ݂ܶܡܥܶܝܗ
ܡܨܰܒ݁ܥܳܐ
ܪܶܓ݂ܠܰܘܗ݈ܝ
ܘܰܒ݂ܣܰܥܪܳܐ
ܕ݁ܪܺܫܳܗ
ܡܫܰܘܶܝܢ ܠܗܶܝܢ
ܘܰܡܢܰܫܩܳܐ
ܗ݈ܘܳܬ݂
ܪܶܓ݂ܠܰܘܗ݈ܝ
ܘܡܳܫܚܳܐ
ܒ݁ܶܣܡܳܐ܂</div>
<div type="v" n="39">ܟ݁ܰܕ݂
ܚܙܳܐ ܕ݁ܶܝܢ
ܦ݁ܪܺܝܫܳܐ ܗܰܘ
ܕ݁ܰܩܪܳܝܗ݈ܝ
ܐܶܬ݂ܚܰܫܰܒ݂
ܒ݁ܢܰܦ݂ܫܶܗ
ܘܶܐܡܰܪ ܗܳܢܳܐ
ܐܶܠܽܘ ܢܒ݂ܺܝܳܐ
ܗܘܳܐ ܝܳܕ݂ܰܥ
ܗ݈ܘܳܐ ܡܰܢ
ܗ݈ܺܝ ܘܡܳܐ
ܛܶܒ݁ܳܗ
ܕ݁ܚܰܛܳܝܬ݁ܳܐ
ܗ݈ܝ
ܐܰܢ݈ܬ݁ܬ݂ܳܐ
ܗܳܝ
ܕ݁ܩܶܪܒ݁ܰܬ݂
ܠܶܗ܂</div>
<div type="v" n="40">ܥܢܳܐ
ܕ݁ܶܝܢ ܝܶܫܽܘܥ
ܘܶܐܡܰܪ ܠܶܗ
ܫܶܡܥܽܘܢ
ܡܶܕ݁ܶܡ ܐܺܝܬ݂
ܠܺܝ ܕ݁ܺܐܡܰܪ
ܠܳܟ݂ ܗܽܘ
ܕ݁ܶܝܢ ܐܶܡܰܪ
ܠܶܗ ܐܶܡܰܪ
ܪܰܒ݁ܺܝ ܐܳܡܰܪ
ܠܶܗ ܝܶܫܽܘܥ܂</div>
<div type="v" n="41">ܬ݁ܪܶܝܢ
ܚܰܝܳܒ݂ܶܐ
ܐܺܝܬ݂ ܗ݈ܘܰܘ
ܠܚܰܕ݂ ܡܳܪܶܐ
ܚܰܘܒ݁ܳܐ ܚܰܕ݂
ܚܰܝܳܒ݂ ܗ݈ܘܳܐ
ܕ݁ܺܝܢܳܪܶܐ
ܚܰܡܶܫܡܳܐܐ
ܘܰܐ݈ܚܪܺܢܳܐ
ܕ݁ܺܝܢܳܪܶܐ
ܚܰܡܫܺܝܢ܂</div>
<div type="v" n="42">ܘܰܕ݂ܠܰܝܬ݁
ܗ݈ܘܳܐ ܠܗܽܘܢ
ܠܡܶܦ݂ܪܰܥ
ܠܰܬ݂ܪܰܝܗܽܘܢ
ܫܒ݂ܰܩ ܐܰܝܢܳܐ
ܗܳܟ݂ܺܝܠ
ܡܶܢܗܽܘܢ
ܝܰܬ݁ܺܝܪ
ܢܰܚܒ݂ܺܝܘܗ݈ܝ܂</div>
<div type="v" n="43">ܥܢܳܐ
ܫܶܡܥܽܘܢ
ܘܶܐܡܰܪ ܣܳܒ݂ܰܪ
ܐ݈ܢܳܐ ܕ݁ܗܰܘ
ܕ݁ܶܐܫܬ݁ܒ݂ܶܩ
ܠܶܗ ܣܰܓ݁ܺܝ
ܐܳܡܰܪ ܠܶܗ
ܝܶܫܽܘܥ
ܬ݁ܪܺܝܨܳܐܝܺܬ݂
ܕ݁ܳܢܬ݁܂</div>
<div type="v" n="44">ܘܶܐܬ݂ܦ݁ܢܺܝ
ܠܘܳܬ݂ ܗܳܝ
ܐܰܢ݈ܬ݁ܬ݂ܳܐ
ܘܶܐܡܰܪ
ܠܫܶܡܥܽܘܢ
ܚܳܙܶܐ ܐܰܢ݈ܬ݁
ܐܰܢ݈ܬ݁ܬ݂ܳܐ
ܗܳܕ݂ܶܐ
ܠܒ݂ܰܝܬ݁ܳܟ݂
ܥܶܠܶܬ݂ ܡܰܝܳܐ
ܠܪܶܓ݂ܠܰܝ ܠܳܐ
ܝܰܗ݈ܒ݂ܬ݁
ܗܳܕ݂ܶܐ ܕ݁ܶܝܢ
ܒ݁ܕ݂ܶܡܥܶܝܗ
ܪܶܓ݂ܠܰܝ
ܨܰܒ݂ܥܰܬ݂
ܘܰܒ݂ܣܰܥܪܳܗ
ܫܰܘܝܰܬ݂
ܐܶܢܶܝܢ܂</div>
<div type="v" n="45">ܐܰܢ݈ܬ݁
ܠܳܐ ܢܫܰܩܬ݁ܳܢܝ
ܗܳܕ݂ܶܐ ܕ݁ܶܝܢ
ܗܳܐ ܡܶܢ
ܕ݁ܥܶܠܰܬ݂ ܠܳܐ
ܫܶܠܝܰܬ݂
ܪܶܓ݂ܠܰܝ
ܠܰܡܢܰܫܳܩܽܘ܂</div>
<div type="v" n="46">ܐܰܢ݈ܬ݁
ܡܶܫܚܳܐ ܠܪܺܫܝ
ܠܳܐ ܡܫܰܚܬ݁
ܗܳܕ݂ܶܐ ܕ݁ܶܝܢ
ܒ݁ܡܶܫܚܳܐ
ܕ݁ܒ݂ܶܣܡܳܐ
ܪܶܓ݂ܠܰܝ
ܡܶܫܚܰܬ݂܂</div>
<div type="v" n="47">ܚܠܳܦ݂
ܗܳܕ݂ܶܐ ܐܳܡܰܪ
ܐ݈ܢܳܐ ܠܳܟ݂
ܕ݁ܰܫܒ݂ܺܝܩܺܝܢ
ܠܳܗ ܚܛܳܗܶܝܗ
ܣܰܓ݁ܺܝܶܐܐ
ܡܶܛܽܠ
ܕ݁ܰܐܚܒ݂ܰܬ݂
ܣܰܓ݁ܺܝ ܗܰܘ
ܕ݁ܶܝܢ
ܕ݁ܩܰܠܺܝܠ
ܡܶܫܬ݁ܒ݂ܶܩ ܠܶܗ
ܩܰܠܺܝܠ
ܡܰܚܶܒ݂܂</div>
<div type="v" n="48">ܘܶܐܡܰܪ
ܠܗܳܝ
ܐܰܢ݈ܬ݁ܬ݂ܳܐ
ܫܒ݂ܺܝܩܺܝܢ
ܠܶܟ݂ܝ
ܚܛܳܗܰܝܟ݁ܝ܂</div>
<div type="v" n="49">ܫܰܪܺܝܘ
ܕ݁ܶܝܢ ܗܳܢܽܘܢ
ܕ݁ܰܣܡܺܝܟ݂ܺܝܢ
ܐܳܡܪܺܝܢ
ܒ݁ܢܰܦ݂ܫܗܽܘܢ
ܡܰܢܽܘ ܗܳܢܳܐ
ܕ݁ܳܐܦ݂ ܚܛܳܗܶܐ
ܫܳܒ݂ܶܩ܂</div>
<div type="v" n="50">ܝܶܫܽܘܥ
ܕ݁ܶܝܢ ܐܶܡܰܪ
ܠܗܳܝ
ܐܰܢ݈ܬ݁ܬ݂ܳܐ
ܗܰܝܡܳܢܽܘܬ݂ܶܟ݂ܝ
ܐܰܚܝܰܬ݂ܶܟ݂ܝ
ܙܶܠܝ
ܒ݁ܰܫܠܳܡܳܐ܂</div>
</div>
<div type="ch" n="8">
<div type="title" n="title"> ܀ ܠܘܩܐ ܚܚ </div>
<div type="v" n="1">ܘܰܗܘܳܐ ܡܶܢ
ܒ݁ܳܬ݂ܰܪ
ܗܳܠܶܝܢ
ܡܶܬ݂ܟ݁ܪܶܟ݂
ܗ݈ܘܳܐ ܝܶܫܽܘܥ
ܒ݁ܰܡܕ݂ܺܝܢܳܬ݂ܳܐ
ܘܰܒ݂ܩܽܘܪܝܳܐ
ܘܡܰܟ݂ܪܶܙ
ܗ݈ܘܳܐ
ܘܰܡܣܰܒ݁ܰܪ
ܡܰܠܟ݁ܽܘܬ݂ܳܐ
ܕ݁ܰܐܠܳܗܳܐ
ܘܰܬ݂ܪܶܥܣܰܪܬ݁ܶܗ
ܥܰܡܶܗ܂</div>
<div type="v" n="2">ܘܢܶܫܶܐ
ܗܳܠܶܝܢ
ܕ݁ܶܐܬ݂ܰܐܣܺܝ
ܡܶܢ
ܟ݁ܽܘܪܗܳܢܶܐ
ܘܡܶܢ ܪܽܘܚܶܐ
ܒ݁ܺܝܫܳܬ݂ܳܐ
ܡܰܪܝܰܡ
ܕ݁ܡܶܬ݂ܩܰܪܝܳܐ
ܡܰܓ݂ܕ݁ܠܳܝܬ݁ܳܐ
ܗܳܝ ܕ݁ܫܰܒ݂ܥܳܐ
ܫܺܐܕ݂ܺܝܢ
ܢܦ݂ܰܩܘ
ܡܶܢܳܗ܂</div>
<div type="v" n="3">ܘܝܽܘܚܰܢ
ܐܰܢ݈ܬ݁ܰܬ݂
ܟ݁ܽܘܙܰܐ
ܪܰܒ݁ܰܝܬ݁ܶܗ
ܕ݁ܗܶܪܳܘܕ݂ܶܣ
ܘܫܽܘܫܰܢ
ܘܰܐ݈ܚܪܳܢܝܳܬ݂ܳܐ
ܣܰܓ݁ܺܝܳܐܬ݂ܳܐ
ܐܰܝܠܶܝܢ
ܕ݁ܰܡܫܰܡܫܳܢ
ܗ݈ܘܰܝ ܠܗܽܘܢ
ܡܶܢ
ܩܶܢܝܳܢܰܝܗܶܝܢ܂</div>
<div type="v" n="4">ܘܟ݂ܰܕ݂
ܟ݁ܶܢܫܳܐ
ܣܰܓ݁ܺܝܳܐܐ
ܟ݁ܢܰܫ ܗ݈ܘܳܐ
ܘܡܶܢ ܟ݁ܽܠ
ܡܕ݂ܺܝܢܳܢ
ܐܳܬ݂ܶܝܢ ܗ݈ܘܰܘ
ܠܘܳܬ݂ܶܗ ܐܶܡܰܪ
ܒ݁ܡܰܬ݂ܠܶܐ܂</div>
<div type="v" n="5">ܢܦ݂ܰܩ
ܙܳܪܽܘܥܳܐ
ܠܡܶܙܪܰܥ
ܙܰܪܥܶܗ ܘܟ݂ܰܕ݂
ܙܪܰܥ ܐܺܝܬ݂
ܕ݁ܰܢܦ݂ܰܠ ܥܰܠ
ܝܰܕ݂ ܐܽܘܪܚܳܐ
ܘܶܐܬ݁ܕ݂ܺܝܫ
ܘܶܐܟ݂ܰܠܬ݂ܶܗ
ܦ݁ܳܪܰܚܬ݂ܳܐ܂</div>
<div type="v" n="6">ܘܰܐ݈ܚܪܺܢܳܐ
ܢܦ݂ܰܠ ܥܰܠ
ܫܽܘܥܳܐ ܘܒ݂ܰܪ
ܫܳܥܬ݂ܶܗ ܝܺܥܳܐ
ܘܰܕ݂ܠܰܝܬ݁
ܗ݈ܘܳܐ ܠܶܗ
ܬ݁ܰܠܺܝܠܽܘܬ݂ܳܐ
ܝܺܒ݂ܶܫ܂</div>
<div type="v" n="7">ܘܰܐ݈ܚܪܺܢܳܐ
ܢܦ݂ܰܠ ܒ݁ܶܝܬ݂
ܟ݁ܽܘܒ݁ܶܐ
ܘܺܝܥܰܘ ܥܰܡܶܗ
ܟ݁ܽܘܒ݁ܶܐ
ܘܚܰܢܩܽܘܗ݈ܝ܂</div>
<div type="v" n="8">ܘܰܐ݈ܚܪܺܢܳܐ
ܢܦ݂ܰܠ
ܒ݁ܰܐܪܥܳܐ
ܛܳܒ݂ܬ݂ܳܐ
ܘܫܰܦ݁ܺܝܪܬ݁ܳܐ
ܘܺܝܥܳܐ
ܘܰܥܒ݂ܰܕ݂
ܦ݁ܺܐܪܶܐ ܚܰܕ݂
ܒ݁ܰܡܳܐܐ
ܗܳܠܶܝܢ ܟ݁ܰܕ݂
ܐܳܡܰܪ ܩܳܥܶܐ
ܗ݈ܘܳܐ ܕ݁ܡܰܢ
ܕ݁ܺܐܝܬ݂ ܠܶܗ
ܐܶܕ݂ܢܶܐ
ܕ݁ܢܶܫܡܰܥ
ܢܶܫܡܰܥ܂</div>
<div type="v" n="9">ܘܫܰܐܠܽܘܗ݈ܝ
ܬ݁ܰܠܡܺܝܕ݂ܰܘܗ݈ܝ
ܕ݁ܡܳܢܰܘ
ܡܰܬ݂ܠܳܐ
ܗܳܢܳܐ܂</div>
<div type="v" n="10">ܗܽܘ ܕ݁ܶܝܢ
ܐܶܡܰܪ ܠܗܽܘܢ
ܠܟ݂ܽܘܢ ܗ݈ܽܘ
ܝܺܗܺܝܒ݂
ܠܡܶܕ݁ܰܥ
ܐ݈ܪܳܙܳܐ
ܕ݁ܡܰܠܟ݁ܽܘܬ݂ܶܗ
ܕ݁ܰܐܠܳܗܳܐ
ܠܗܳܢܽܘܢ ܕ݁ܶܝܢ
ܫܰܪܟ݁ܳܐ
ܒ݁ܦ݂ܶܠܳܐܬ݂ܳܐ
ܡܶܬ݂ܶܐܡܰܪ
ܕ݁ܟ݂ܰܕ݂
ܚܳܙܶܝܢ ܠܳܐ
ܢܶܚܙܽܘܢ
ܘܟ݂ܰܕ݂
ܫܳܡܥܺܝܢ ܠܳܐ
ܢܶܣܬ݁ܰܟ݁ܠܽܘܢ܂</div>
<div type="v" n="11">ܗܳܢܰܘ
ܕ݁ܶܝܢ ܡܰܬ݂ܠܳܐ
ܙܰܪܥܳܐ
ܐܺܝܬ݂ܰܘܗ݈ܝ
ܡܶܠܬ݂ܳܐ
ܕ݁ܰܐܠܳܗܳܐ܂</div>
<div type="v" n="12">ܗܳܢܽܘܢ
ܕ݁ܶܝܢ ܕ݁ܥܰܠ
ܝܰܕ݂ ܐܽܘܪܚܳܐ
ܐܺܝܬ݂ܰܝܗܽܘܢ
ܗܳܢܽܘܢ
ܕ݁ܫܳܡܥܺܝܢ
ܡܶܠܬ݂ܳܐ
ܘܳܐܬ݂ܶܐ
ܒ݁ܥܶܠܕ݁ܒ݂ܳܒ݂ܳܐ
ܫܳܩܶܠ ܡܶܠܬ݂ܳܐ
ܡܶܢ ܠܶܒ݁ܗܽܘܢ
ܕ݁ܠܳܐ
ܢܗܰܝܡܢܽܘܢ
ܘܢܺܚܽܘܢ܂</div>
<div type="v" n="13">ܗܳܠܶܝܢ
ܕ݁ܶܝܢ ܕ݁ܥܰܠ
ܫܽܘܥܳܐ ܗܳܠܶܝܢ
ܐܶܢܽܘܢ ܕ݁ܡܳܐ
ܕ݁ܰܫܡܰܥܘ
ܒ݁ܚܰܕ݂ܽܘܬ݂ܳܐ
ܡܩܰܒ݁ܠܺܝܢ ܠܳܗ
ܠܡܶܠܬ݂ܳܐ
ܘܥܶܩܳܪܳܐ
ܠܰܝܬ݁ ܠܗܽܘܢ
ܐܶܠܳܐ
ܕ݁ܙܰܒ݂ܢܳܐ ܗ݈ܝ
ܗܰܝܡܳܢܽܘܬ݂ܗܽܘܢ
ܘܒ݂ܰܙܒ݂ܰܢ
ܢܶܣܝܽܘܢܳܐ
ܡܶܬ݂ܟ݁ܰܫܠܺܝܢ܂</div>
<div type="v" n="14">ܗܰܘ ܕ݁ܶܝܢ
ܕ݁ܰܢܦ݂ܰܠ
ܒ݁ܶܝܬ݂
ܟ݁ܽܘܒ݁ܶܐ
ܗܳܠܶܝܢ ܐܶܢܽܘܢ
ܐܰܝܠܶܝܢ
ܕ݁ܫܳܡܥܺܝܢ
ܡܶܠܬ݂ܳܐ
ܘܰܒ݂ܨܶܦ݂ܬ݂ܳܐ
ܘܰܒ݂ܥܽܘܬ݂ܪܳܐ
ܘܒ݂ܰܪܓ݂ܺܝܓ݂ܳܬ݂ܶܗ
ܕ݁ܥܳܠܡܳܐ
ܡܶܬ݂ܚܰܢܩܺܝܢ
ܘܦ݂ܺܐܪܶܐ ܠܳܐ
ܝܳܗܒ݁ܺܝܢ܂</div>
<div type="v" n="15">ܗܰܘ ܕ݁ܶܝܢ
ܕ݁ܒ݂ܰܐܪܥܳܐ
ܛܳܒ݂ܬ݂ܳܐ
ܗܳܠܶܝܢ ܐܶܢܽܘܢ
ܐܰܝܠܶܝܢ
ܕ݁ܰܒ݂ܠܶܒ݁ܳܐ
ܫܰܦ݂ܝܳܐ
ܘܛܳܒ݂ܳܐ
ܫܳܡܥܺܝܢ
ܡܶܠܬ݂ܳܐ
ܘܳܐܚܕ݁ܺܝܢ
ܘܝܳܗܒ݁ܺܝܢ
ܦ݁ܺܐܪܶܐ
ܒ݁ܰܡܣܰܝܒ݁ܪܳܢܽܘܬ݂ܳܐ܂</div>
<div type="v" n="16">ܠܳܐ ܐ݈ܢܳܫ
ܡܰܢܗܰܪ
ܫܪܳܓ݂ܳܐ
ܘܰܡܚܰܦ݁ܶܐ ܠܶܗ
ܒ݁ܡܳܐܢܳܐ ܐܰܘ
ܣܳܐܶܡ ܠܶܗ
ܬ݁ܚܶܝܬ݂
ܥܰܪܣܳܐ ܐܶܠܳܐ
ܣܳܐܶܡ ܠܶܗ
ܠܥܶܠ ܡܶܢ
ܡܢܳܪܬ݁ܳܐ
ܕ݁ܟ݂ܽܠ
ܕ݁ܥܳܐܶܠ
ܢܶܚܙܶܐ
ܢܽܘܗܪܶܗ܂</div>
<div type="v" n="17">ܠܰܝܬ݁
ܓ݁ܶܝܪ ܡܶܕ݁ܶܡ
ܕ݁ܰܟ݂ܣܶܐ
ܕ݁ܠܳܐ
ܢܶܬ݂ܓ݁ܠܶܐ
ܘܠܳܐ
ܕ݁ܰܡܛܰܫܰܝ
ܕ݁ܠܳܐ
ܢܶܬ݂ܺܝܕ݂ܰܥ
ܘܢܺܐܬ݂ܶܐ
ܠܓ݂ܶܠܝܳܐ܂</div>
<div type="v" n="18">ܚܙܰܘ
ܐܰܝܟ݁ܰܢܳܐ
ܫܡܰܥܬ݁ܽܘܢ ܡܰܢ
ܕ݁ܺܐܝܬ݂ ܠܶܗ
ܓ݁ܶܝܪ
ܢܶܬ݂ܺܝܗܶܒ݂
ܠܶܗ ܘܡܰܢ
ܕ݁ܠܰܝܬ݁ ܠܶܗ
ܐܳܦ݂ ܗܰܘ
ܕ݁ܣܳܒ݂ܰܪ
ܕ݁ܺܐܝܬ݂ ܠܶܗ
ܢܶܫܬ݁ܩܶܠ
ܡܶܢܶܗ܂</div>
<div type="v" n="19">ܐܶܬ݂ܰܘ
ܕ݁ܶܝܢ ܠܘܳܬ݂ܶܗ
ܐܶܡܶܗ
ܘܰܐܚܰܘܗ݈ܝ
ܘܠܳܐ
ܡܶܫܟ݁ܚܺܝܢ
ܗ݈ܘܰܘ
ܕ݁ܰܢܡܰܠܠܽܘܢ
ܥܰܡܶܗ ܡܶܛܽܠ
ܟ݁ܶܢܫܳܐ܂</div>
<div type="v" n="20">ܘܶܐܡܰܪܘ
ܠܶܗ ܐܶܡܳܟ݂
ܘܰܐܚܰܝܟ݁
ܩܳܝܡܺܝܢ ܠܒ݂ܰܪ
ܘܨܳܒ݂ܶܝܢ
ܠܡܶܚܙܝܳܟ݂܂</div>
<div type="v" n="21">ܗܽܘ ܕ݁ܶܝܢ
ܥܢܳܐ ܘܶܐܡܰܪ
ܠܗܽܘܢ ܗܳܠܶܝܢ
ܐܶܢܽܘܢ ܐܶܡܝ
ܘܰܐܚܰܝ
ܐܰܝܠܶܝܢ
ܕ݁ܫܳܡܥܺܝܢ
ܡܶܠܬ݂ܳܐ
ܕ݁ܰܐܠܳܗܳܐ
ܘܥܳܒ݂ܕ݁ܺܝܢ
ܠܳܗ܂</div>
<div type="v" n="22">ܗܘܳܐ
ܕ݁ܶܝܢ ܒ݁ܚܰܕ݂
ܡܶܢ ܝܰܘܡܳܬ݂ܳܐ
ܣܠܶܩ ܝܶܫܽܘܥ
ܝܺܬ݂ܶܒ݂
ܒ݁ܰܣܦ݂ܺܝܢ݈ܬ݁ܳܐ
ܗܽܘ
ܘܬ݂ܰܠܡܺܝܕ݂ܰܘܗ݈ܝ
ܘܶܐܡܰܪ ܠܗܽܘܢ
ܢܶܥܒ݁ܰܪ ܠܗܰܘ
ܥܶܒ݂ܪܳܐ
ܕ݁ܝܰܡܬ݂ܳܐ܂</div>
<div type="v" n="23">ܘܟ݂ܰܕ݂
ܪܳܕ݂ܶܝܢ
ܕ݁ܡܶܟ݂ ܠܶܗ
ܗܽܘ ܝܶܫܽܘܥ
ܘܰܗܘܳܬ݂
ܥܰܠܥܳܠܳܐ
ܕ݁ܪܽܘܚܳܐ
ܒ݁ܝܰܡܬ݂ܳܐ
ܘܩܰܪܺܝܒ݂ܳܐ
ܗ݈ܘܳܬ݂
ܣܦ݂ܺܝܢ݈ܬ݁ܳܐ
ܠܡܶܛܒ݁ܰܥ܂</div>
<div type="v" n="24">ܘܰܩܪܶܒ݂ܘ
ܐܰܥܺܝܪܽܘܗ݈ܝ
ܘܳܐܡܪܺܝܢ ܠܶܗ
ܪܰܒ݁ܰܢ ܪܰܒ݁ܰܢ
ܐܳܒ݂ܕ݁ܺܝܢܰܢ
ܗܽܘ ܕ݁ܶܝܢ ܩܳܡ
ܘܰܟ݂ܐܳܐ
ܒ݁ܪܽܘܚܶܐ
ܘܰܒ݂ܡܰܚܫܽܘܠܶܐ
ܕ݁ܝܰܡܳܐ ܘܢܳܚܘ
ܘܰܗܘܳܐ
ܫܶܠܝܳܐ܂</div>
<div type="v" n="25">ܘܶܐܡܰܪ
ܠܗܽܘܢ ܐܰܝܟ݁ܳܐ
ܗ݈ܝ
ܗܰܝܡܳܢܽܘܬ݂ܟ݂ܽܘܢ
ܗܶܢܽܘܢ ܕ݁ܶܝܢ
ܟ݁ܰܕ݂
ܕ݁ܰܚܺܝܠܺܝܢ
ܡܶܬ݁ܕ݁ܰܡܪܺܝܢ
ܗ݈ܘܰܘ
ܘܳܐܡܪܺܝܢ ܚܰܕ݂
ܠܚܰܕ݂ ܡܰܢܽܘ
ܟ݁ܰܝ ܗܳܢܳܐ
ܕ݁ܳܐܦ݂
ܠܪܽܘܚܶܐ
ܦ݁ܳܩܶܕ݂
ܘܰܠܡܰܚܫܽܘܠܶܐ
ܘܰܠܝܰܡܳܐ
ܘܡܶܫܬ݁ܰܡܥܺܝܢ
ܠܶܗ܂</div>
<div type="v" n="26">ܘܰܪܕ݂ܰܘ
ܘܶܐܬ݂ܰܘ
ܠܰܐܬ݂ܪܳܐ
ܕ݁ܓ݂ܳܕ݂ܪܳܝܶܐ
ܕ݁ܺܐܝܬ݂ܰܘܗ݈ܝ
ܒ݁ܥܶܒ݂ܪܳܐ
ܠܽܘܩܒ݂ܰܠ
ܓ݁ܠܺܝܠܳܐ܂</div>
<div type="v" n="27">ܘܟ݂ܰܕ݂
ܢܦ݂ܰܩ ܠܰܐܪܥܳܐ
ܦ݁ܓ݂ܰܥ ܒ݁ܶܗ
ܓ݁ܰܒ݂ܪܳܐ ܚܰܕ݂
ܡܶܢ
ܡܕ݂ܺܝܢ݈ܬ݁ܳܐ
ܕ݁ܺܐܝܬ݂ ܒ݁ܶܗ
ܕ݁ܰܝܘܳܐ ܡܶܢ
ܙܰܒ݂ܢܳܐ
ܣܰܓ݁ܺܝܳܐܐ
ܘܡܳܐܢܶܐ ܠܳܐ
ܠܳܒ݂ܶܫ ܗ݈ܘܳܐ
ܘܰܒ݂ܒ݂ܰܝܬ݁ܳܐ
ܠܳܐ ܥܳܡܰܪ
ܗ݈ܘܳܐ ܐܶܠܳܐ
ܒ݁ܒ݂ܶܝܬ݂
ܩܒ݂ܽܘܪܶܐ܂</div>
<div type="v" n="28">ܟ݁ܰܕ݂
ܚܙܳܐ ܕ݁ܶܝܢ
ܠܝܶܫܽܘܥ ܩܥܳܐ
ܘܰܢܦ݂ܰܠ
ܩܕ݂ܳܡܰܘܗ݈ܝ
ܘܰܒ݂ܩܳܠܳܐ
ܪܳܡܳܐ ܐܶܡܰܪ
ܡܳܐ ܠܰܢ ܘܠܳܟ݂
ܝܶܫܽܘܥ ܒ݁ܪܶܗ
ܕ݁ܰܐܠܳܗܳܐ
ܡܪܰܝܡܳܐ
ܒ݁ܳܥܶܐ ܐ݈ܢܳܐ
ܡܶܢܳܟ݂ ܠܳܐ
ܬ݁ܫܰܢܩܰܢܝ܂</div>
<div type="v" n="29">ܦ݁ܳܩܶܕ݂
ܗ݈ܘܳܐ ܠܶܗ
ܓ݁ܶܝܪ ܝܶܫܽܘܥ
ܠܪܽܘܚܳܐ
ܛܰܢܦ݂ܳܐ
ܠܡܶܦ݁ܰܩ ܡܶܢ
ܒ݁ܰܪܢܳܫܳܐ
ܣܰܓ݁ܺܝ ܗ݈ܘܳܐ
ܓ݁ܶܝܪ ܙܰܒ݂ܢܳܐ
ܡܶܢ ܕ݁ܰܫܒ݂ܶܐ
ܗ݈ܘܳܐ ܠܶܗ
ܘܡܶܬ݂ܶܐܣܰܪ
ܗ݈ܘܳܐ
ܒ݁ܫܺܫܠܳܬ݂ܳܐ
ܘܰܒ݂ܟ݂ܶܒ݂ܠܶܐ
ܡܶܬ݂ܢܛܰܪ
ܗ݈ܘܳܐ
ܘܰܡܦ݂ܰܣܶܩ
ܗ݈ܘܳܐ
ܐܰܣܽܘܪܰܘܗ݈ܝ
ܘܡܶܬ݁ܕ݁ܒ݂ܰܪ
ܗ݈ܘܳܐ ܡܶܢ
ܫܺܐܕ݂ܳܐ
ܠܚܽܘܪܒ݁ܳܐ܂</div>
<div type="v" n="30">ܫܰܐܠܶܗ
ܕ݁ܶܝܢ ܝܶܫܽܘܥ
ܡܰܢ ܫܡܳܟ݂
ܐܳܡܰܪ ܠܶܗ
ܠܶܓ݂ܝܽܘܢ
ܡܶܛܽܠ
ܕ݁ܕ݂ܰܝܘܶܐ
ܣܰܓ݁ܺܝܶܐܐ
ܥܰܠܺܝܠܺܝܢ
ܗ݈ܘܰܘ ܒ݁ܶܗ܂</div>
<div type="v" n="31">ܘܒ݂ܳܥܶܝܢ
ܗ݈ܘܰܘ ܡܶܢܶܗ
ܕ݁ܠܳܐ
ܢܶܦ݂ܩܽܘܕ݂
ܠܗܽܘܢ ܠܡܺܐܙܰܠ
ܠܰܬ݂ܗܽܘܡܳܐ܂</div>
<div type="v" n="32">ܐܺܝܬ݂
ܗ݈ܘܳܐ ܕ݁ܶܝܢ
ܬ݁ܰܡܳܢ
ܒ݁ܰܩܪܳܐ
ܕ݁ܰܚܙܺܝܪܶܐ
ܣܰܓ݁ܺܝܶܐܐ
ܕ݁ܪܳܥܝܳܐ
ܒ݁ܛܽܘܪܳܐ
ܘܒ݂ܳܥܶܝܢ
ܗ݈ܘܰܘ ܡܶܢܶܗ
ܕ݁ܢܰܦ݁ܶܣ
ܠܗܽܘܢ
ܕ݁ܒ݂ܰܚܙܺܝܪܶܐ
ܢܶܥܠܽܘܢ
ܘܰܐܦ݁ܶܣ
ܠܗܽܘܢ܂</div>
<div type="v" n="33">ܘܰܢܦ݂ܰܩܘ
ܫܺܐܕ݂ܶܐ ܡܶܢ
ܓ݁ܰܒ݂ܪܳܐ
ܘܥܰܠܘ
ܒ݁ܰܚܙܺܝܪܶܐ
ܘܬ݂ܶܪܨܰܬ݂
ܒ݁ܰܩܪܳܐ ܗܳܝ
ܟ݁ܽܠܳܗ
ܠܰܫܩܺܝܦ݂ܳܐ
ܘܰܢܦ݂ܰܠܘ
ܒ݁ܝܰܡܬ݂ܳܐ
ܘܶܐܬ݂ܚܰܢܰܩܘ܂</div>
<div type="v" n="34">ܟ݁ܰܕ݂
ܚܙܰܘ ܕ݁ܶܝܢ
ܪܳܥܰܘܳܬ݂ܳܐ
ܡܶܕ݁ܶܡ
ܕ݁ܰܗܘܳܐ ܥܪܰܩܘ
ܘܶܐܫܬ݁ܰܥܺܝܘ
ܒ݁ܰܡܕ݂ܺܝܢܳܬ݂ܳܐ
ܘܰܒ݂ܩܽܘܪܝܳܐ܂</div>
<div type="v" n="35">ܘܰܢܦ݂ܰܩܘ
ܐ݈ܢܳܫܳܐ
ܕ݁ܢܶܚܙܽܘܢ
ܡܶܕ݁ܶܡ
ܕ݁ܰܗܘܳܐ
ܘܶܐܬ݂ܰܘ ܠܘܳܬ݂
ܝܶܫܽܘܥ
ܘܶܐܫܟ݁ܚܽܘܗ݈ܝ
ܠܓ݂ܰܒ݂ܪܳܐ ܗܰܘ
ܕ݁ܰܢܦ݂ܰܩܘ
ܫܺܐܕ݂ܰܘܗ݈ܝ
ܟ݁ܰܕ݂ ܠܒ݂ܺܝܫ
ܘܰܡܢܰܟ݁ܰܦ݂
ܘܝܳܬ݂ܶܒ݂
ܠܘܳܬ݂
ܪܶܓ݂ܠܰܘܗ݈ܝ
ܕ݁ܝܶܫܽܘܥ
ܘܰܕ݂ܚܶܠܘ܂</div>
<div type="v" n="36">ܘܶܐܫܬ݁ܰܥܺܝܘ
ܠܗܽܘܢ ܐܰܝܠܶܝܢ
ܕ݁ܰܚܙܰܘ
ܐܰܝܟ݁ܰܢܳܐ
ܐܶܬ݂ܰܐܣܺܝ
ܓ݁ܰܒ݂ܪܳܐ ܗܰܘ
ܕ݁ܰܝܘܳܢܳܐ܂</div>
<div type="v" n="37">ܘܒ݂ܳܥܶܝܢ
ܗ݈ܘܰܘ ܡܶܢܶܗ
ܟ݁ܽܠܶܗ
ܟ݁ܶܢܫܳܐ
ܕ݁ܓ݂ܳܕ݂ܪܳܝܶܐ
ܕ݁ܢܺܐܙܰܠ ܠܶܗ
ܡܶܢ ܠܘܳܬ݂ܗܽܘܢ
ܡܶܛܽܠ
ܕ݁ܕ݂ܶܚܠܬ݂ܳܐ
ܪܰܒ݁ܬ݂ܳܐ
ܐܶܚܕ݁ܰܬ݂
ܐܶܢܽܘܢ ܗܽܘ
ܕ݁ܶܝܢ ܝܶܫܽܘܥ
ܣܠܶܩ
ܠܰܣܦ݂ܺܝܢ݈ܬ݁ܳܐ
ܘܰܗܦ݂ܰܟ݂ ܡܶܢ
ܠܘܳܬ݂ܗܽܘܢ܂</div>
<div type="v" n="38">ܗܰܘ ܕ݁ܶܝܢ
ܓ݁ܰܒ݂ܪܳܐ
ܕ݁ܰܢܦ݂ܰܩܘ
ܡܶܢܶܗ ܫܺܐܕ݂ܶܐ
ܒ݁ܳܥܶܐ ܗ݈ܘܳܐ
ܡܶܢܶܗ
ܕ݁ܰܠܘܳܬ݂ܶܗ
ܢܶܗܘܶܐ
ܘܰܫܪܳܝܗ݈ܝ
ܝܶܫܽܘܥ ܘܶܐܡܰܪ
ܠܶܗ܂</div>
<div type="v" n="39">ܗܦ݂ܽܘܟ݂
ܠܒ݂ܰܝܬ݁ܳܟ݂
ܘܶܐܫܬ݁ܰܥܳܐ
ܡܶܕ݁ܶܡ
ܕ݁ܰܥܒ݂ܰܕ݂
ܠܳܟ݂ ܐܰܠܳܗܳܐ
ܘܶܐܙܰܠ
ܘܡܰܟ݂ܪܶܙ
ܗ݈ܘܳܐ
ܒ݁ܟ݂ܽܠܳܗ
ܡܕ݂ܺܝܢ݈ܬ݁ܳܐ
ܡܶܕ݁ܶܡ
ܕ݁ܰܥܒ݂ܰܕ݂ ܠܶܗ
ܝܶܫܽܘܥ܂</div>
<div type="v" n="40">ܟ݁ܰܕ݂
ܗܦ݂ܰܟ݂ ܕ݁ܶܝܢ
ܝܶܫܽܘܥ
ܩܰܒ݁ܠܶܗ
ܟ݁ܶܢܫܳܐ
ܣܰܓ݁ܺܝܳܐܐ
ܟ݁ܽܠܗܽܘܢ
ܓ݁ܶܝܪ ܠܶܗ
ܚܳܝܪܺܝܢ
ܗ݈ܘܰܘ܂</div>
<div type="v" n="41">ܘܓ݂ܰܒ݂ܪܳܐ
ܚܰܕ݂ ܕ݁ܰܫܡܶܗ
ܝܽܘܐܳܪܳܫ ܪܺܝܫ
ܟ݁ܢܽܘܫܬ݁ܳܐ
ܢܦ݂ܰܠ ܩܕ݂ܳܡ
ܪܶܓ݂ܠܰܘܗ݈ܝ
ܕ݁ܝܶܫܽܘܥ
ܘܒ݂ܳܥܶܐ ܗ݈ܘܳܐ
ܡܶܢܶܗ
ܕ݁ܢܶܥܽܘܠ
ܠܒ݂ܰܝܬ݁ܶܗ܂</div>
<div type="v" n="42">ܒ݁ܰܪܬ݂ܳܐ
ܓ݁ܶܝܪ
ܝܺܚܺܝܕ݂ܳܝܬ݁ܳܐ
ܐܺܝܬ݂ ܗ݈ܘܳܬ݂
ܠܶܗ ܐܰܝܟ݂
ܒ݁ܰܪ݈ܬ݂ ܫܢܺܝܢ
ܬ݁ܰܪܬ݁ܰܥܶܣܪܶܐ
ܘܩܰܪܺܝܒ݂ܳܐ
ܗ݈ܘܳܬ݂
ܠܰܡܡܳܬ݂
ܘܟ݂ܰܕ݂ ܐܳܙܶܠ
ܥܰܡܶܗ ܗܽܘ
ܝܶܫܽܘܥ
ܟ݁ܶܢܫܳܐ
ܣܰܓ݁ܺܝܳܐܐ
ܚܳܒ݂ܶܨ ܗ݈ܘܳܐ
ܠܶܗ܂</div>
<div type="v" n="43">ܐܰܢ݈ܬ݁ܬ݂ܳܐ
ܕ݁ܶܝܢ ܚܕ݂ܳܐ
ܕ݁ܰܬ݂ܪܺܝܥ
ܗ݈ܘܳܐ ܕ݁ܡܳܗ
ܫܢܺܝܢ
ܬ݁ܰܪܬ݁ܰܥܶܣܪܶܐ
ܗܳܝ ܕ݁ܒ݂ܶܝܬ݂
ܐܳܣܰܘܳܬ݂ܳܐ
ܟ݁ܽܠܶܗ
ܩܶܢܝܳܢܳܗ
ܐܰܦ݁ܩܰܬ݂ ܘܠܳܐ
ܐܶܫܟ݁ܚܰܬ݂
ܕ݁ܡܶܢ ܐ݈ܢܳܫ
ܬ݁ܶܬ݂ܰܐܣܶܐ܂</div>
<div type="v" n="44">ܐܶܬ݂ܩܰܪܒ݂ܰܬ݂
ܡܶܢ ܒ݁ܶܣܬ݁ܪܶܗ
ܘܩܶܪܒ݁ܰܬ݂
ܠܟ݂ܶܢܦ݂ܳܐ
ܕ݁ܡܳܐܢܶܗ
ܘܡܶܚܕ݂ܳܐ
ܩܳܡܰܬ݂
ܡܰܪܕ݁ܺܝܬ݂ܳܐ
ܕ݁ܰܕ݂ܡܳܗ܂</div>
<div type="v" n="45">ܘܶܐܡܰܪ
ܝܶܫܽܘܥ ܡܰܢܽܘ
ܩܪܶܒ݂ ܠܺܝ
ܘܟ݂ܰܕ݂
ܟ݁ܽܠܗܽܘܢ
ܟ݁ܳܦ݂ܪܺܝܢ
ܐܳܡܰܪ ܠܶܗ
ܫܶܡܥܽܘܢ
ܟ݁ܺܐܦ݂ܳܐ
ܘܰܕ݂ܥܰܡܶܗ
ܪܰܒ݁ܰܢ
ܟ݁ܶܢܫܶܐ
ܐܳܠܨܺܝܢ ܠܳܟ݂
ܘܚܳܒ݂ܨܺܝܢ
ܘܳܐܡܰܪ ܐܰܢ݈ܬ݁
ܡܰܢܽܘ ܩܪܶܒ݂
ܠܺܝ܂</div>
<div type="v" n="46">ܗܽܘ ܕ݁ܶܝܢ
ܐܶܡܰܪ ܐ݈ܢܳܫ
ܩܪܶܒ݂ ܠܺܝ
ܐܶܢܳܐ ܓ݁ܶܝܪ
ܝܶܕ݂ܥܶܬ݂
ܕ݁ܚܰܝܠܳܐ
ܢܦ݂ܰܩ ܡܶܢܝ܂</div>
<div type="v" n="47">ܗܳܝ ܕ݁ܶܝܢ
ܐܰܢ݈ܬ݁ܬ݂ܳܐ
ܟ݁ܰܕ݂ ܚܙܳܬ݂
ܕ݁ܠܳܐ ܛܥܳܬ݂ܶܗ
ܐܶܬ݂ܳܬ݂ ܟ݁ܰܕ݂
ܪܰܬ݁ܺܝܬ݂ܳܐ
ܘܢܶܦ݂ܠܰܬ݂
ܣܶܓ݂ܕ݁ܰܬ݂ ܠܶܗ
ܘܶܐܡܪܰܬ݂
ܠܥܺܝܢ ܥܰܡܳܐ
ܟ݁ܽܠܶܗ ܡܶܛܽܠ
ܐܰܝܕ݂ܳܐ
ܥܶܠܬ݂ܳܐ
ܩܶܪܒ݁ܰܬ݂
ܘܰܐܝܟ݁ܰܢܳܐ
ܡܶܚܕ݂ܳܐ
ܐܶܬ݂ܰܐܣܝܰܬ݂܂</div>
<div type="v" n="48">ܗܽܘ ܕ݁ܶܝܢ
ܝܶܫܽܘܥ ܐܶܡܰܪ
ܠܳܗ
ܐܶܬ݂ܠܰܒ݈݁ܒ݂ܝ
ܒ݁ܪܰܬ݂ܝ
ܗܰܝܡܳܢܽܘܬ݂ܶܟ݂ܝ
ܐܰܚܝܰܬ݂ܶܟ݂ܝ
ܙܶܠܝ
ܒ݁ܰܫܠܳܡܳܐ܂</div>
<div type="v" n="49">ܘܥܰܕ݂ ܗܽܘ
ܡܡܰܠܶܠ ܐܶܬ݂ܳܐ
ܐ݈ܢܳܫ ܡܶܢ
ܕ݁ܒ݂ܶܝܬ݂ ܪܰܒ݁
ܟ݁ܢܽܘܫܬ݁ܳܐ
ܘܶܐܡܰܪ ܠܶܗ
ܡܺܝܬ݂ܰܬ݂ ܠܳܗ
ܒ݁ܰܪܬ݂ܳܟ݂ ܠܳܐ
ܬ݁ܰܥܡܶܠ
ܠܡܰܠܦ݂ܳܢܳܐ܂</div>
<div type="v" n="50">ܝܶܫܽܘܥ
ܕ݁ܶܝܢ ܫܡܰܥ
ܘܶܐܡܰܪ
ܠܰܐܒ݂ܽܘܗ
ܕ݁ܰܛܠܺܝܬ݂ܳܐ
ܠܳܐ ܬ݁ܶܕ݂ܚܰܠ
ܒ݁ܰܠܚܽܘܕ݂
ܗܰܝܡܶܢ
ܘܚܳܝܳܐ܂</div>
<div type="v" n="51">ܐܶܬ݂ܳܐ
ܕ݁ܶܝܢ ܝܶܫܽܘܥ
ܠܒ݂ܰܝܬ݁ܳܐ
ܘܠܳܐ ܫܒ݂ܰܩ
ܠܐ݈ܢܳܫ
ܕ݁ܢܶܥܽܘܠ
ܥܰܡܶܗ ܐܶܠܳܐ
ܠܫܶܡܥܽܘܢ
ܘܰܠܝܰܥܩܽܘܒ݂
ܘܰܠܝܽܘܚܰܢܳܢ
ܘܠܰܐܒ݂ܽܘܗ
ܕ݁ܰܛܠܺܝܬ݂ܳܐ
ܘܠܶܐܡܳܗ܂</div>
<div type="v" n="52">ܟ݁ܽܠܗܽܘܢ
ܕ݁ܶܝܢ
ܒ݁ܳܟ݂ܶܝܢ
ܗ݈ܘܰܘ
ܘܡܰܪܩܕ݂ܺܝܢ
ܥܠܶܝܗ ܝܶܫܽܘܥ
ܕ݁ܶܝܢ ܐܶܡܰܪ
ܠܳܐ
ܬ݁ܶܒ݂ܟ݁ܽܘܢ
ܠܳܐ ܓ݁ܶܝܪ
ܡܺܝܬ݂ܰܬ݂
ܐܶܠܳܐ
ܕ݁ܰܡܟ݁ܳܐ
ܗ݈ܝ܂</div>
<div type="v" n="53">ܘܓ݂ܳܚܟ݁ܺܝܢ
ܗ݈ܘܰܘ ܥܠܰܘܗ݈ܝ
ܕ݁ܝܳܕ݂ܥܺܝܢ
ܕ݁ܡܺܝܬ݂ܰܬ݂
ܠܳܗ܂</div>
<div type="v" n="54">ܗܽܘ ܕ݁ܶܝܢ
ܐܰܦ݁ܶܩ
ܠܟ݂ܽܠܢܳܫ
ܠܒ݂ܰܪ
ܘܰܐܚܕ݁ܳܗ
ܒ݁ܺܐܝܕ݂ܳܗ
ܘܰܩܪܳܗ ܘܶܐܡܰܪ
ܛܠܺܝܬ݂ܳܐ
ܩܽܘܡܝ܂</div>
<div type="v" n="55">ܘܗܶܦ݂ܟ݁ܰܬ݂
ܪܽܘܚܳܗ
ܘܡܶܚܕ݂ܳܐ
ܩܳܡܰܬ݂
ܘܰܦ݂ܩܰܕ݂
ܕ݁ܢܶܬ݁ܠܽܘܢ
ܠܳܗ
ܠܡܶܐܟ݂ܰܠ܂</div>
<div type="v" n="56">ܘܰܬ݂ܡܰܗܘ
ܐܰܒ݂ܳܗܶܝܗ ܗܽܘ
ܕ݁ܶܝܢ ܙܰܗܰܪ
ܐܶܢܽܘܢ
ܕ݁ܰܠܐ݈ܢܳܫ ܠܳܐ
ܢܺܐܡܪܽܘܢ ܡܳܐ
ܕ݁ܰܗܘܳܐ܂</div>
</div>
<div type="ch" n="9">
<div type="title" n="title"> ܀ ܠܘܩܐ ܛܛ </div>
<div type="v" n="1">ܘܰܩܪܳܐ
ܝܶܫܽܘܥ
ܠܰܬ݂ܪܶܥܣܰܪܬ݁ܶܗ
ܘܝܰܗ݈ܒ݂ ܠܗܽܘܢ
ܚܰܝܠܳܐ
ܘܫܽܘܠܛܳܢܳܐ
ܥܰܠ ܟ݁ܽܠܗܽܘܢ
ܫܺܐܕ݂ܶܐ
ܘܟ݂ܽܘܪܗܳܢܶܐ
ܠܡܰܐܣܳܝܽܘ܂</div>
<div type="v" n="2">ܘܫܰܕ݁ܰܪ
ܐܶܢܽܘܢ
ܠܡܰܟ݂ܪܳܙܽܘ
ܡܰܠܟ݁ܽܘܬ݂ܶܗ
ܕ݁ܰܐܠܳܗܳܐ
ܘܰܠܡܰܐܣܳܝܽܘ
ܟ݁ܪܺܝܗܶܐ܂</div>
<div type="v" n="3">ܘܶܐܡܰܪ
ܠܗܽܘܢ ܡܶܕ݁ܶܡ
ܠܳܐ ܬ݁ܶܫܩܠܽܘܢ
ܠܽܐܘܪܚܳܐ ܠܳܐ
ܫܰܒ݂ܛܳܐ ܘܠܳܐ
ܬ݁ܰܪܡܳܠܳܐ
ܘܠܳܐ ܠܰܚܡܳܐ
ܘܠܳܐ ܟ݁ܶܣܦ݁ܳܐ
ܘܠܳܐ
ܬ݁ܰܪܬ݁ܶܝܢ
ܟ݁ܽܘܬ݁ܺܝܢܝܳܢ
ܢܶܗܘܝܳܢ
ܠܟ݂ܽܘܢ܂</div>
<div type="v" n="4">ܘܠܰܐܝܢܳܐ
ܒ݁ܰܝܬ݁ܳܐ
ܕ݁ܥܳܐܠܺܝܢ
ܐܢ݈ܬ݁ܽܘܢ ܠܶܗ
ܬ݁ܰܡܳܢ ܗܘܰܘ
ܘܡܶܢ ܬ݁ܰܡܳܢ
ܦ݁ܽܘܩܘ܂</div>
<div type="v" n="5">ܘܰܠܡܰܢ
ܕ݁ܠܳܐ
ܡܩܰܒ݁ܠܺܝܢ
ܠܟ݂ܽܘܢ ܡܳܐ
ܕ݁ܢܳܦ݂ܩܺܝܢ
ܐܢ݈ܬ݁ܽܘܢ ܡܶܢ
ܡܕ݂ܺܝܢ݈ܬ݁ܳܐ
ܗܳܝ ܐܳܦ݂
ܚܶܠܳܐ ܡܶܢ
ܪܶܓ݂ܠܰܝܟ݁ܽܘܢ
ܦ݁ܶܨܘ
ܥܠܰܝܗܽܘܢ
ܠܣܳܗܕ݁ܽܘܬ݂ܳܐ܂</div>
<div type="v" n="6">ܘܰܢܦ݂ܰܩܘ
ܫܠܺܝܚܶܐ
ܘܡܶܬ݂ܟ݁ܰܪܟ݁ܺܝܢ
ܗ݈ܘܰܘ
ܒ݁ܩܽܘܪܝܳܐ
ܘܒ݂ܰܡܕ݂ܺܝܢܳܬ݂ܳܐ
ܘܰܡܣܰܒ݁ܪܺܝܢ
ܗ݈ܘܰܘ
ܘܡܰܐܣܶܝܢ
ܒ݁ܟ݂ܽܠ
ܕ݁ܽܘܟ݁܂</div>
<div type="v" n="7">ܫܡܰܥ ܕ݁ܶܝܢ
ܗܶܪܳܘܕ݂ܶܣ
ܛܶܛܪܰܪܟ݂ܰܐ
ܟ݁ܽܠܗܶܝܢ
ܕ݁ܗܳܘܝܳܢ
ܗ݈ܘܰܝ
ܒ݁ܺܐܝܕ݂ܶܗ
ܘܡܶܬ݁ܕ݁ܰܡܰܪ
ܗ݈ܘܳܐ ܡܶܛܽܠ
ܕ݁ܳܐܡܪܺܝܢ
ܗ݈ܘܰܘ
ܐ݈ܢܳܫܺܝܢ
ܕ݁ܝܽܘܚܰܢܳܢ
ܩܳܡ ܡܶܢ
ܒ݁ܶܝܬ݂
ܡܺܝܬ݂ܶܐ܂</div>
<div type="v" n="8">ܐ݈ܚܪܳܢܶܐ
ܕ݁ܶܝܢ ܐܳܡܪܺܝܢ
ܗ݈ܘܰܘ
ܕ݁ܺܐܠܺܝܳܐ
ܐܶܬ݂ܚܙܺܝ
ܘܰܐ݈ܚܪܳܢܶܐ
ܕ݁ܰܢܒ݂ܺܝܳܐ
ܡܶܢ ܢܒ݂ܺܝܶܐ
ܩܰܕ݂ܡܳܝܶܐ
ܩܳܡ܂</div>
<div type="v" n="9">ܘܶܐܡܰܪ
ܗܶܪܳܘܕ݂ܶܣ
ܪܺܫܶܗ
ܕ݁ܝܽܘܚܰܢܳܢ
ܐܶܢܳܐ
ܦ݁ܶܣܩܶܬ݂
ܡܰܢܽܘ ܕ݁ܶܝܢ
ܗܳܢܳܐ
ܕ݁ܗܳܠܶܝܢ
ܫܳܡܰܥ ܐ݈ܢܳܐ
ܥܠܰܘܗ݈ܝ
ܘܨܳܒ݂ܶܐ ܗ݈ܘܳܐ
ܕ݁ܢܶܚܙܶܝܘܗ݈ܝ܂</div>
<div type="v" n="10">ܘܟ݂ܰܕ݂
ܗܦ݂ܰܟ݂ܘ
ܫܠܺܝܚܶܐ
ܐܶܫܬ݁ܰܥܺܝܘ
ܠܝܶܫܽܘܥ
ܟ݁ܽܠܡܶܕ݁ܶܡ
ܕ݁ܰܥܒ݂ܰܕ݂ܘ
ܘܰܕ݂ܒ݂ܰܪ
ܐܶܢܽܘܢ
ܒ݁ܰܠܚܽܘܕ݂ܰܝܗܽܘܢ
ܠܰܐܬ݂ܪܳܐ
ܚܽܘܪܒ݁ܳܐ
ܕ݁ܒ݂ܶܝܬ݂‌ܨܰܝܳܕ݁ܳܐ܂</div>
<div type="v" n="11">ܟ݁ܶܢܫܶܐ
ܕ݁ܶܝܢ ܟ݁ܰܕ݂
ܝܺܕ݂ܰܥܘ
ܐܶܙܰܠܘ
ܒ݁ܳܬ݂ܪܶܗ
ܘܩܰܒ݁ܶܠ
ܐܶܢܽܘܢ
ܘܰܡܡܰܠܶܠ
ܗ݈ܘܳܐ ܥܰܡܗܽܘܢ
ܥܰܠ
ܡܰܠܟ݁ܽܘܬ݂ܳܐ
ܕ݁ܰܐܠܳܗܳܐ
ܘܠܰܐܝܠܶܝܢ
ܕ݁ܰܣܢܺܝܩܺܝܢ
ܗ݈ܘܰܘ ܥܰܠ
ܐܳܣܝܽܘܬ݂ܳܐ
ܡܰܐܣܶܐ
ܗ݈ܘܳܐ܂</div>
<div type="v" n="12">ܟ݁ܰܕ݂
ܕ݁ܶܝܢ ܫܪܺܝ
ܝܰܘܡܳܐ
ܠܡܶܨܠܳܐ
ܩܪܶܒ݂ܘ
ܬ݁ܰܠܡܺܝܕ݂ܰܘܗ݈ܝ
ܘܳܐܡܪܺܝܢ ܠܶܗ
ܫܪܺܝ ܠܟ݂ܶܢܫܶܐ
ܕ݁ܢܺܐܙܽܠ݈ܘܢ
ܠܩܽܘܪܝܳܐ
ܕ݁ܰܚܕ݂ܳܪܰܝܢ
ܘܰܠܟ݂ܰܦ݂ܪܽܘܢܶܐ
ܕ݁ܢܶܫܪܽܘܢ
ܒ݁ܗܽܘܢ
ܘܢܶܫܟ݁ܚܽܘܢ
ܠܗܽܘܢ
ܣܰܝܒ݁ܳܪܬ݁ܳܐ
ܡܶܛܽܠ
ܕ݁ܒ݂ܰܐܬ݂ܪܳܐ
ܚܽܘܪܒ݁ܳܐ
ܐܺܝܬ݂ܰܝܢ܂</div>
<div type="v" n="13">ܐܳܡܰܪ
ܠܗܽܘܢ ܝܶܫܽܘܥ
ܗܰܒ݂ܘ ܠܗܽܘܢ
ܐܰܢ݈ܬ݁ܽܘܢ
ܠܡܶܐܟ݂ܰܠ
ܗܶܢܽܘܢ ܕ݁ܶܝܢ
ܐܳܡܪܺܝܢ ܠܰܝܬ݁
ܠܰܢ ܝܰܬ݁ܺܝܪ
ܡܶܢ ܚܰܡܫܳܐ
ܠܰܚܡܺܝܢ
ܘܰܬ݂ܪܶܝܢ
ܢܽܘܢܺܝܢ ܐܶܠܳܐ
ܐܶܢ ܐܶܙܰܠܢܰܢ
ܘܰܙܒ݂ܰܢܰܢ
ܣܰܝܒ݁ܳܪܬ݁ܳܐ
ܠܗܳܢܳܐ ܟ݁ܽܠܶܗ
ܥܰܡܳܐ܂</div>
<div type="v" n="14">ܗܳܘܶܝܢ
ܗ݈ܘܰܘ ܓ݁ܶܝܪ
ܐܰܝܟ݂ ܚܰܡܫܳܐ
ܐܰܠܦ݂ܺܝܢ
ܓ݁ܰܒ݂ܪܺܝܢ
ܐܳܡܰܪ ܠܗܽܘܢ
ܝܶܫܽܘܥ
ܐܰܣܡܶܟ݂ܘ
ܐܶܢܽܘܢ
ܣܡܳܟ݂ܶܐ
ܚܰܡܫܺܝܢ
ܐ݈ܢܳܫܺܝܢ
ܒ݁ܰܣܡܳܟ݂ܳܐ܂</div>
<div type="v" n="15">ܘܰܥܒ݂ܰܕ݂ܘ
ܗܳܟ݂ܘܳܬ݂
ܬ݁ܰܠܡܺܝܕ݂ܶܐ
ܘܰܐܣܡܶܟ݂ܘ
ܠܟ݂ܽܠܗܽܘܢ܂</div>
<div type="v" n="16">ܘܰܢܣܰܒ݂
ܝܶܫܽܘܥ ܗܳܢܽܘܢ
ܚܰܡܫܳܐ
ܠܰܚܡܺܝܢ
ܘܰܬ݂ܪܶܝܢ
ܢܽܘܢܺܝܢ ܘܚܳܪ
ܒ݁ܰܫܡܰܝܳܐ
ܘܒ݂ܰܪܶܟ݂
ܘܰܩܨܳܐ
ܘܝܰܗ݈ܒ݂
ܠܬ݂ܰܠܡܺܝܕ݂ܰܘܗ݈ܝ
ܕ݁ܰܢܣܺܝܡܽܘܢ
ܠܟ݂ܶܢܫܶܐ܂</div>
<div type="v" n="17">ܘܶܐܟ݂ܰܠܘ
ܟ݁ܽܠܗܽܘܢ
ܘܰܣܒ݂ܰܥܘ
ܘܰܫܩܰܠܘ
ܩܨܳܝܶܐ ܡܶܕ݁ܶܡ
ܕ݁ܰܐܘܬ݁ܰܪܘ
ܬ݁ܪܶܥܣܰܪ
ܩܽܘܦ݂ܺܝܢܺܝܢ܂</div>
<div type="v" n="18">ܘܟ݂ܰܕ݂
ܡܨܰܠܶܐ
ܒ݁ܰܠܚܽܘܕ݂ܰܘܗ݈ܝ
ܘܬ݂ܰܠܡܺܝܕ݂ܰܘܗ݈ܝ
ܥܰܡܶܗ ܫܰܐܶܠ
ܐܶܢܽܘܢ ܘܶܐܡܰܪ
ܡܰܢܽܘ ܐܳܡܪܺܝܢ
ܥܠܰܝ ܟ݁ܶܢܫܶܐ
ܕ݁ܺܐܝܬ݂ܰܝ܂</div>
<div type="v" n="19">ܥܢܰܘ
ܘܳܐܡܪܺܝܢ ܠܶܗ
ܕ݁ܝܽܘܚܰܢܳܢ
ܡܰܥܡܕ݂ܳܢܳܐ
ܘܰܐ݈ܚܪܳܢܶܐ
ܕ݁ܺܐܠܺܝܳܐ
ܐ݈ܚܪܳܢܶܐ
ܕ݁ܶܝܢ
ܕ݁ܰܢܒ݂ܺܝܳܐ
ܚܰܕ݂ ܡܶܢ
ܢܒ݂ܺܝܶܐ
ܩܰܕ݂ܡܳܝܶܐ
ܩܳܡ܂</div>
<div type="v" n="20">ܐܳܡܰܪ
ܠܗܽܘܢ
ܐܰܢ݈ܬ݁ܽܘܢ
ܕ݁ܶܝܢ ܡܰܢܽܘ
ܐܳܡܪܺܝܢ
ܐܢ݈ܬ݁ܽܘܢ
ܕ݁ܺܐܝܬ݂ܰܝ
ܥܢܳܐ ܫܶܡܥܽܘܢ
ܘܶܐܡܰܪ
ܡܫܺܝܚܶܗ
ܕ݁ܰܐܠܳܗܳܐ܂</div>
<div type="v" n="21">ܗܽܘ ܕ݁ܶܝܢ
ܟ݁ܐܳܐ ܒ݁ܗܽܘܢ
ܘܙܰܗܰܪ ܐܶܢܽܘܢ
ܕ݁ܗܳܕ݂ܶܐ
ܠܐ݈ܢܳܫ ܠܳܐ
ܢܺܐܡܪܽܘܢ܂</div>
<div type="v" n="22">ܘܶܐܡܰܪ
ܠܗܽܘܢ
ܕ݁ܰܥܬ݂ܺܝܕ݂
ܗ݈ܽܘ ܒ݁ܪܶܗ
ܕ݁ܐ݈ܢܳܫܳܐ
ܕ݁ܣܰܓ݁ܺܝܳܐܬ݂ܳܐ
ܢܶܚܰܫ
ܘܰܕ݂ܢܶܣܬ݁ܠܶܐ
ܡܶܢ ܩܰܫܺܝܫܶܐ
ܘܪܰܒ݁ܰܝ
ܟ݁ܳܗܢܶܐ
ܘܣܳܦ݂ܪܶܐ
ܘܢܶܩܛܠܽܘܢܳܝܗ݈ܝ
ܘܰܠܝܰܘܡܳܐ
ܕ݁ܰܬ݂ܠܳܬ݂ܳܐ
ܢܩܽܘܡ܂</div>
<div type="v" n="23">ܘܳܐܡܰܪ
ܗ݈ܘܳܐ ܩܕ݂ܳܡ
ܟ݁ܽܠܢܳܫ ܡܰܢ
ܕ݁ܨܳܒ݂ܶܐ
ܕ݁ܢܺܐܬ݂ܶܐ
ܒ݁ܳܬ݂ܰܪܝ
ܢܶܟ݂ܦ݁ܽܘܪ
ܒ݁ܢܰܦ݂ܫܶܗ
ܘܢܶܫܩܽܘܠ
ܙܩܺܝܦ݂ܶܗ
ܟ݁ܽܠܝܽܘܡ
ܘܢܺܐܬ݂ܶܐ
ܒ݁ܳܬ݂ܰܪܝ܂</div>
<div type="v" n="24">ܡܰܢ ܓ݁ܶܝܪ
ܕ݁ܨܳܒ݂ܶܐ
ܕ݁ܢܰܦ݂ܫܶܗ
ܢܰܚܶܐ
ܡܰܘܒ݁ܶܕ݂ ܠܳܗ
ܡܰܢ ܕ݁ܶܝܢ
ܕ݁ܢܰܘܒ݁ܶܕ݂
ܢܰܦ݂ܫܶܗ
ܡܶܛܽܠܳܬ݂ܝ
ܗܳܢܳܐ ܡܰܚܶܐ
ܠܳܗ܂</div>
<div type="v" n="25">ܡܳܢܳܐ
ܓ݁ܶܝܪ
ܢܶܬ݂ܥܰܕ݁ܰܪ
ܒ݁ܰܪ ܐ݈ܢܳܫܳܐ
ܕ݁ܢܺܐܬ݂ܰܪ
ܥܳܠܡܳܐ ܟ݁ܽܠܶܗ
ܢܰܦ݂ܫܶܗ ܕ݁ܶܝܢ
ܢܰܘܒ݁ܶܕ݂ ܐܰܘ
ܢܶܚܣܰܪ܂</div>
<div type="v" n="26">ܡܰܢ
ܕ݁ܢܶܒ݂ܗܰܬ݂
ܒ݁ܺܝ ܕ݁ܶܝܢ
ܘܰܒ݂ܡܶܠܰܝ
ܢܶܒ݂ܗܰܬ݂ ܒ݁ܶܗ
ܒ݁ܪܶܗ
ܕ݁ܐ݈ܢܳܫܳܐ ܡܳܐ
ܕ݁ܳܐܬ݂ܶܐ
ܒ݁ܫܽܘܒ݂ܚܳܐ
ܕ݁ܰܐܒ݂ܽܘܗ݈ܝ
ܥܰܡ
ܡܰܠܰܐܟ݂ܰܘܗ݈ܝ
ܩܰܕ݁ܺܝܫܶܐ܂</div>
<div type="v" n="27">ܫܪܳܪܳܐ
ܐܳܡܰܪ ܐ݈ܢܳܐ
ܠܟ݂ܽܘܢ
ܕ݁ܺܐܝܬ݂
ܐ݈ܢܳܫܳܐ
ܕ݁ܩܳܝܡܺܝܢ
ܗܳܪܟ݁ܳܐ ܕ݁ܠܳܐ
ܢܶܛܥܡܽܘܢ
ܡܰܘܬ݁ܳܐ
ܥܕ݂ܰܡܳܐ
ܕ݁ܢܶܚܙܽܘܢ
ܡܰܠܟ݁ܽܘܬ݂ܶܗ
ܕ݁ܰܐܠܳܗܳܐ܂</div>
<div type="v" n="28">ܗܘܳܐ
ܕ݁ܶܝܢ ܒ݁ܳܬ݂ܰܪ
ܡܶܠܶܐ ܗܳܠܶܝܢ
ܐܰܝܟ݂
ܬ݁ܡܳܢܝܳܐ
ܝܰܘܡܺܝܢ
ܕ݁ܒ݂ܰܪ ܝܶܫܽܘܥ
ܠܫܶܡܥܽܘܢ
ܘܰܠܝܰܥܩܽܘܒ݂
ܘܰܠܝܽܘܚܰܢܳܢ
ܘܰܣܠܶܩ
ܠܛܽܘܪܳܐ
ܠܰܡܨܰܠܳܝܽܘ܂</div>
<div type="v" n="29">ܘܟ݂ܰܕ݂
ܗܽܘ ܡܨܰܠܶܐ
ܐܶܬ݂ܚܰܠܰܦ݂
ܚܶܙܘܳܐ
ܕ݁ܰܐܦ݁ܰܘܗ݈ܝ
ܘܢܰܚܬ݁ܰܘܗ݈ܝ
ܚܘܰܪܘ
ܘܡܰܒ݂ܪܩܺܝܢ
ܗ݈ܘܰܘ܂</div>
<div type="v" n="30">ܘܗܳܐ
ܬ݁ܪܶܝܢ
ܓ݁ܰܒ݂ܪܺܝܢ
ܡܡܰܠܠܺܝܢ
ܗ݈ܘܰܘ ܥܰܡܶܗ
ܕ݁ܺܐܝܬ݂ܰܝܗܽܘܢ
ܡܽܘܫܶܐ
ܘܺܐܠܺܝܳܐ܂</div>
<div type="v" n="31">ܕ݁ܶܐܬ݂ܚܙܺܝܘ
ܒ݁ܬ݂ܶܫܒ݁ܽܘܚܬ݁ܳܐ
ܐܳܡܪܺܝܢ ܗ݈ܘܰܘ
ܕ݁ܶܝܢ ܥܰܠ
ܡܰܦ݁ܩܳܢܶܗ
ܕ݁ܰܥܬ݂ܺܝܕ݂
ܗ݈ܘܳܐ
ܕ݁ܢܶܫܬ݁ܰܠܰܡ
ܒ݁ܽܐܘܪܺܫܠܶܡ܂</div>
<div type="v" n="32">ܘܺܝܩܰܪܘ
ܗ݈ܘܰܘ ܠܗܽܘܢ
ܒ݁ܫܶܢܬ݂ܳܐ
ܫܶܡܥܽܘܢ
ܘܗܳܢܽܘܢ
ܕ݁ܥܰܡܶܗ
ܘܰܠܡܰܚܣܶܢ
ܐܶܬ݁ܬ݁ܥܺܝܪܘ
ܘܰܚܙܰܘ
ܫܽܘܒ݂ܚܶܗ
ܘܰܠܗܳܢܽܘܢ
ܬ݁ܪܶܝܢ
ܐ݈ܢܳܫܺܝܢ
ܕ݁ܩܳܝܡܺܝܢ
ܗ݈ܘܰܘ
ܠܘܳܬ݂ܶܗ܂</div>
<div type="v" n="33">ܘܟ݂ܰܕ݂
ܫܰܪܺܝܘ
ܠܡܶܦ݂ܪܰܫ
ܡܶܢܶܗ ܐܶܡܰܪ
ܫܶܡܥܽܘܢ
ܠܝܶܫܽܘܥ
ܪܰܒ݁ܺܝ
ܫܰܦ݁ܺܝܪ ܗ݈ܽܘ
ܠܰܢ ܕ݁ܗܳܪܟ݁ܳܐ
ܢܶܗܘܶܐ
ܘܢܶܥܒ݁ܶܕ݂
ܬ݁ܠܳܬ݂
ܡܰܛܠܺܝܢ ܠܳܟ݂
ܚܕ݂ܳܐ
ܘܰܠܡܽܘܫܶܐ
ܚܕ݂ܳܐ
ܘܠܺܐܠܺܝܳܐ
ܚܕ݂ܳܐ ܘܠܳܐ
ܝܳܕ݂ܰܥ ܗ݈ܘܳܐ
ܡܳܢܳܐ ܐܳܡܰܪ܂</div>
<div type="v" n="34">ܘܟ݂ܰܕ݂
ܐܳܡܰܪ ܗܳܠܶܝܢ
ܗܘܳܬ݂ ܥܢܳܢܳܐ
ܘܰܐܛܠܰܬ݂
ܥܠܰܝܗܽܘܢ
ܘܰܕ݂ܚܶܠܘ
ܟ݁ܰܕ݂ ܚܙܰܘ
ܠܡܽܘܫܶܐ
ܘܠܺܐܠܺܝܳܐ
ܕ݁ܥܰܠܘ
ܒ݁ܰܥܢܳܢܳܐ܂</div>
<div type="v" n="35">ܘܩܳܠܳܐ
ܗܘܳܐ ܡܶܢ
ܥܢܳܢܳܐ
ܕ݁ܳܐܡܰܪ ܗܳܢܰܘ
ܒ݁ܶܪܝ
ܚܰܒ݁ܺܝܒ݂ܳܐ
ܠܶܗ ܫܡܰܥܘ܂</div>
<div type="v" n="36">ܘܟ݂ܰܕ݂
ܗܘܳܐ ܩܳܠܳܐ
ܐܶܫܬ݁ܟ݂ܰܚ
ܝܶܫܽܘܥ
ܒ݁ܰܠܚܽܘܕ݂ܰܘܗ݈ܝ
ܘܗܶܢܽܘܢ
ܫܬ݂ܶܩܘ
ܘܰܠܐ݈ܢܳܫ ܠܳܐ
ܐܶܡܰܪܘ
ܒ݁ܗܳܢܽܘܢ
ܝܰܘܡܳܬ݂ܳܐ
ܡܶܕ݁ܶܡ
ܕ݁ܰܚܙܰܘ܂</div>
<div type="v" n="37">ܘܰܗܘܳܐ
ܠܝܰܘܡܳܐ
ܕ݁ܒ݂ܳܬ݂ܪܶܗ
ܟ݁ܰܕ݂
ܢܳܚܬ݁ܺܝܢ ܡܶܢ
ܛܽܘܪܳܐ ܦ݁ܓ݂ܰܥ
ܒ݁ܗܽܘܢ
ܟ݁ܶܢܫܳܐ
ܣܰܓ݁ܺܝܳܐܐ܂</div>
<div type="v" n="38">ܘܓ݂ܰܒ݂ܪܳܐ
ܚܰܕ݂ ܡܶܢ
ܟ݁ܶܢܫܳܐ ܗܰܘ
ܩܥܳܐ ܘܶܐܡܰܪ
ܡܰܠܦ݂ܳܢܳܐ
ܒ݁ܳܥܶܐ ܐ݈ܢܳܐ
ܡܶܢܳܟ݂
ܐܶܬ݂ܦ݁ܰܢܝ
ܥܠܰܝ ܒ݁ܶܪܝ
ܕ݁ܺܝܚܺܝܕ݂ܳܝܳܐ
ܗ݈ܘ ܠܺܝ܂</div>
<div type="v" n="39">ܘܪܽܘܚܳܐ
ܥܳܕ݂ܝܳܐ
ܥܠܰܘܗ݈ܝ ܘܡܶܢ
ܫܶܠܝܳܐ ܩܳܥܶܐ
ܘܰܡܚܰܪܶܩ
ܫܶܢܰܘܗ݈ܝ
ܘܡܰܪܥܶܬ݂
ܘܰܠܡܰܚܣܶܢ
ܦ݁ܳܪܩܳܐ ܡܶܢܶܗ
ܡܳܐ
ܕ݁ܰܫܚܰܩܬ݂ܶܗ܂</div>
<div type="v" n="40">ܘܰܒ݂ܥܺܝܬ݂
ܡܶܢ
ܬ݁ܰܠܡܺܝܕ݂ܰܝܟ݁
ܕ݁ܢܰܦ݁ܩܽܘܢܳܝܗ݈ܝ
ܘܠܳܐ
ܐܶܫܟ݁ܰܚܘ܂</div>
<div type="v" n="41">ܥܢܳܐ
ܕ݁ܶܝܢ ܝܶܫܽܘܥ
ܘܶܐܡܰܪ ܐܽܘܢ
ܫܰܪܒ݁ܬ݂ܳܐ
ܕ݁ܠܳܐ
ܡܗܰܝܡܢܳܐ
ܘܰܡܥܰܩܰܠܬ݁ܳܐ
ܥܕ݂ܰܡܳܐ
ܠܶܐܡܰܬ݂ܝ
ܐܶܗܘܶܐ
ܠܘܳܬ݂ܟ݂ܽܘܢ
ܘܶܐܣܰܝܒ݁ܰܪܟ݂ܽܘܢ
ܩܰܪܶܒ݂ܳܝܗ݈ܝ
ܠܟ݂ܳܐ
ܠܰܒ݂ܪܳܟ݂܂</div>
<div type="v" n="42">ܘܟ݂ܰܕ݂
ܡܩܰܪܶܒ݂ ܠܶܗ
ܐܰܪܡܝܶܗ
ܕ݁ܰܝܘܳܐ ܗܰܘ
ܘܡܰܥܣܶܗ
ܘܰܟ݂ܐܳܐ
ܝܶܫܽܘܥ
ܒ݁ܪܽܘܚܳܐ ܗܳܝ
ܛܰܢܦ݂ܬ݂ܳܐ
ܘܰܐܣܝܶܗ
ܠܛܰܠܝܳܐ
ܘܝܰܗܒ݁ܶܗ
ܠܰܐܒ݂ܽܘܗ݈ܝ܂</div>
<div type="v" n="43">ܘܶܐܬ݁ܕ݁ܰܡܰܪܘ
ܟ݁ܽܠܗܽܘܢ
ܒ݁ܪܰܒ݁ܽܘܬ݂ܶܗ
ܕ݁ܰܐܠܳܗܳܐ
ܘܟ݂ܰܕ݂
ܟ݁ܽܠܢܳܫ
ܡܶܬ݁ܕ݁ܰܡܰܪ
ܗ݈ܘܳܐ ܥܰܠ
ܟ݁ܽܠ
ܕ݁ܥܳܒ݂ܶܕ݂
ܝܶܫܽܘܥ ܐܶܡܰܪ
ܠܬ݂ܰܠܡܺܝܕ݂ܰܘܗ݈ܝ܂</div>
<div type="v" n="44">ܣܺܝܡܘ
ܐܰܢ݈ܬ݁ܽܘܢ
ܡܶܠܶܐ ܗܳܠܶܝܢ
ܒ݁ܶܐܕ݂ܢܰܝܟ݁ܽܘܢ
ܒ݁ܪܶܗ ܓ݁ܶܝܪ
ܕ݁ܐ݈ܢܳܫܳܐ
ܥܬ݂ܺܝܕ݂
ܕ݁ܢܶܫܬ݁ܠܶܡ
ܒ݁ܺܐܝܕ݂ܰܝ
ܒ݁ܢܰܝ
ܐ݈ܢܳܫܳܐ܂</div>
<div type="v" n="45">ܗܶܢܽܘܢ
ܕ݁ܶܝܢ ܠܳܐ
ܐܶܫܬ݁ܰܘܕ݁ܥܽܘܗ
ܠܡܶܠܬ݂ܳܐ
ܗܳܕ݂ܶܐ ܡܶܛܽܠ
ܕ݁ܰܡܟ݂ܰܣܝܳܐ
ܗ݈ܘܳܬ݂
ܡܶܢܗܽܘܢ ܕ݁ܠܳܐ
ܢܶܕ݁ܥܽܘܢܳܗ
ܘܕ݂ܳܚܠܺܝܢ
ܗ݈ܘܰܘ
ܕ݁ܰܢܫܰܐܠܽܘܢܳܝܗ݈ܝ
ܥܠܶܝܗ ܥܰܠ
ܡܶܠܬ݂ܳܐ
ܗܳܕ݂ܶܐ܂</div>
<div type="v" n="46">ܘܥܶܠܰܬ݂
ܒ݁ܗܽܘܢ
ܡܰܚܫܰܒ݂ܬ݁ܳܐ
ܕ݁ܡܰܢܽܘ ܟ݁ܰܝ
ܪܰܒ݂ ܒ݁ܗܽܘܢ܂</div>
<div type="v" n="47">ܝܶܫܽܘܥ
ܕ݁ܶܝܢ ܝܺܕ݂ܰܥ
ܡܰܚܫܰܒ݂ܬ݁ܳܐ
ܕ݁ܠܶܒ݁ܗܽܘܢ
ܘܰܢܣܰܒ݂
ܛܰܠܝܳܐ
ܘܰܐܩܺܝܡܶܗ
ܠܘܳܬ݂ܶܗ܂</div>
<div type="v" n="48">ܘܶܐܡܰܪ
ܠܗܽܘܢ ܡܰܢ
ܕ݁ܰܡܩܰܒ݁ܶܠ
ܛܰܠܝܳܐ ܐܰܝܟ݂
ܗܳܢܳܐ ܒ݁ܫܶܡܝ
ܠܺܝ ܗ݈ܽܘ
ܡܩܰܒ݁ܶܠ ܘܡܰܢ
ܕ݁ܠܺܝ ܡܩܰܒ݁ܶܠ
ܡܩܰܒ݁ܶܠ ܠܡܰܢ
ܕ݁ܫܰܕ݁ܪܰܢܝ
ܐܰܝܢܳܐ ܓ݁ܶܝܪ
ܕ݁ܰܙܥܽܘܪ
ܒ݁ܟ݂ܽܠܟ݂ܽܘܢ
ܗܳܢܳܐ ܢܶܗܘܶܐ
ܪܰܒ݂܂</div>
<div type="v" n="49">ܘܰܥܢܳܐ
ܝܽܘܚܰܢܳܢ
ܘܶܐܡܰܪ ܪܰܒ݁ܰܢ
ܚܙܰܝܢ ܐ݈ܢܳܫ
ܕ݁ܡܰܦ݁ܶܩ
ܕ݁ܰܝܘܶܐ
ܒ݁ܰܫܡܳܟ݂
ܘܰܟ݂ܠܰܝܢܳܝܗ݈ܝ
ܥܰܠ ܕ݁ܠܳܐ
ܐܶܬ݂ܳܐ ܥܰܡܰܢ
ܒ݁ܳܬ݂ܪܳܟ݂܂</div>
<div type="v" n="50">ܐܳܡܰܪ
ܠܗܽܘܢ ܝܶܫܽܘܥ
ܠܳܐ ܬ݁ܶܟ݂ܠܽܘܢ
ܡܰܢ ܓ݁ܶܝܪ
ܕ݁ܠܳܐ ܗ݈ܘܳܐ
ܠܽܘܩܒ݂ܰܠܟ݂ܽܘܢ
ܚܠܳܦ݂ܰܝܟ݁ܽܘܢ
ܗ݈ܽܘ܂</div>
<div type="v" n="51">ܘܰܗܘܳܐ
ܕ݁ܟ݂ܰܕ݂
ܡܶܬ݂ܡܰܠܶܝܢ
ܝܰܘܡܳܬ݂ܳܐ
ܕ݁ܣܽܘܠܳܩܶܗ
ܐܰܬ݂ܩܶܢ
ܦ݁ܰܪܨܽܘܦ݁ܶܗ
ܕ݁ܢܺܐܙܰܠ
ܠܽܐܘܪܺܫܠܶܡ܂</div>
<div type="v" n="52">ܘܫܰܕ݁ܰܪ
ܡܰܠܰܐܟ݂ܶܐ
ܩܕ݂ܳܡ
ܦ݁ܰܪܨܽܘܦ݁ܶܗ
ܘܶܐܙܰܠܘ ܥܰܠܘ
ܠܰܩܪܺܝܬ݂ܳܐ
ܕ݁ܫܳܡܪܳܝܶܐ
ܐܰܝܟ݂
ܕ݁ܢܰܬ݂ܩܢܽܘܢ
ܠܶܗ܂</div>
<div type="v" n="53">ܘܠܳܐ
ܩܰܒ݁ܠܽܘܗ݈ܝ
ܡܶܛܽܠ
ܕ݁ܦ݁ܰܪܨܽܘܦ݁ܶܗ
ܠܽܐܘܪܺܫܠܶܡ
ܣܺܝܡ ܗ݈ܘܳܐ
ܠܡܺܐܙܰܠ܂</div>
<div type="v" n="54">ܘܟ݂ܰܕ݂
ܚܙܰܘ ܝܰܥܩܽܘܒ݂
ܘܝܽܘܚܰܢܳܢ
ܬ݁ܰܠܡܺܝܕ݂ܰܘܗ݈ܝ
ܐܳܡܪܺܝܢ ܠܶܗ
ܡܳܪܰܢ ܨܳܒ݂ܶܐ
ܐܰܢ݈ܬ݁
ܕ݁ܢܺܐܡܰܪ
ܘܬ݂ܶܚܽܘܬ݂
ܢܽܘܪܳܐ ܡܶܢ
ܫܡܰܝܳܐ
ܘܰܬ݁ܣܺܝܦ݂
ܐܶܢܽܘܢ ܐܰܝܟ݂
ܕ݁ܳܐܦ݂
ܐܺܠܺܝܳܐ
ܥܒ݂ܰܕ݂܂</div>
<div type="v" n="55">ܘܶܐܬ݂ܦ݁ܢܺܝ
ܘܰܟ݂ܐܳܐ
ܒ݁ܗܽܘܢ ܘܶܐܡܰܪ
ܠܳܐ ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܰܐܝܕ݂ܳܐ
ܐܰܢ݈ܬ݁ܽܘܢ
ܪܽܘܚܳܐ܂</div>
<div type="v" n="56">ܒ݁ܪܶܗ
ܓ݁ܶܝܪ
ܕ݁ܐ݈ܢܳܫܳܐ ܠܳܐ
ܐܶܬ݂ܳܐ
ܠܡܰܘܒ݁ܳܕ݂ܽܘ
ܢܰܦ݂ܫܳܬ݂ܳܐ
ܐܶܠܳܐ
ܠܡܰܚܳܝܽܘ
ܘܶܐܙܰܠܘ ܠܗܽܘܢ
ܠܰܩܪܺܝܬ݂ܳܐ
ܐ݈ܚܪܺܬ݂ܳܐ܂</div>
<div type="v" n="57">ܘܟ݂ܰܕ݂
ܐܳܙܺܠ݈ܝܢ
ܒ݁ܽܐܘܪܚܳܐ
ܐܶܡܰܪ ܠܶܗ
ܐ݈ܢܳܫ ܐܺܬ݂ܶܐ
ܒ݁ܳܬ݂ܪܳܟ݂
ܠܰܐܬ݂ܰܪ
ܕ݁ܳܐܙܶܠ
ܐܰܢ݈ܬ݁ ܡܳܪܝ܂</div>
<div type="v" n="58">ܐܳܡܰܪ ܠܶܗ
ܝܶܫܽܘܥ
ܠܬ݂ܰܥܠܶܐ
ܢܶܩܥܶܐ ܐܺܝܬ݂
ܠܗܽܘܢ
ܘܰܠܦ݂ܳܪܰܚܬ݂ܳܐ
ܕ݁ܰܫܡܰܝܳܐ
ܡܰܛܠ݈ܠܳܐ
ܠܰܒ݂ܪܶܗ ܕ݁ܶܝܢ
ܕ݁ܐ݈ܢܳܫܳܐ
ܠܰܝܬ݁ ܠܶܗ
ܐܰܝܟ݁ܳܐ
ܕ݁ܢܶܣܡܽܘܟ݂
ܪܺܫܶܗ܂</div>
<div type="v" n="59">ܘܶܐܡܰܪ
ܠܰܐ݈ܚܪܺܢܳܐ
ܬ݁ܳܐ ܒ݁ܳܬ݂ܰܪܝ
ܗܽܘ ܕ݁ܶܝܢ
ܐܶܡܰܪ ܠܶܗ
ܡܳܪܝ ܐܰܦ݁ܶܣ
ܠܺܝ ܠܽܘܩܕ݂ܰܡ
ܐܺܙܰܠ
ܐܶܩܒ݁ܽܘܪ
ܐܳܒ݂ܝ܂</div>
<div type="v" n="60">ܐܳܡܰܪ ܠܶܗ
ܝܶܫܽܘܥ ܫܒ݂ܽܘܩ
ܡܺܝܬ݂ܶܐ
ܩܳܒ݂ܪܺܝܢ
ܡܺܝܬ݂ܰܝܗܽܘܢ
ܘܰܐܢ݈ܬ݁ ܙܶܠ
ܣܰܒ݁ܰܪ
ܡܰܠܟ݁ܽܘܬ݂ܶܗ
ܕ݁ܰܐܠܳܗܳܐ܂</div>
<div type="v" n="61">ܐܳܡܰܪ ܠܶܗ
ܐ݈ܚܪܺܢܳܐ
ܐܺܬ݂ܶܐ
ܒ݁ܳܬ݂ܪܳܟ݂
ܡܳܪܝ ܠܽܘܩܕ݂ܰܡ
ܕ݁ܶܝܢ ܐܰܦ݁ܶܣ
ܠܺܝ ܐܺܙܰܠ
ܐܶܫܰܠܶܡ
ܠܰܒ݂ܢܰܝ
ܒ݁ܰܝܬ݁ܝ
ܘܺܐܬ݂ܶܐ܂</div>
<div type="v" n="62">ܐܳܡܰܪ ܠܶܗ
ܝܶܫܽܘܥ ܠܳܐ
ܐ݈ܢܳܫ ܪܳܡܶܐ
ܐܺܝܕ݂ܶܗ ܥܰܠ
ܚܰܪܒ݁ܳܐ
ܕ݁ܦ݂ܰܕ݁ܳܢܳܐ
ܘܚܳܐܰܪ
ܠܒ݂ܶܣܬ݁ܪܶܗ
ܘܚܳܫܰܚ
ܠܡܰܠܟ݁ܽܘܬ݂ܶܗ
ܕ݁ܰܐܠܳܗܳܐ܂</div>
</div>
<div type="ch" n="10">
<div type="title" n="title"> ܀ ܠܘܩܐ ܝܝ </div>
<div type="v" n="1">ܒ݁ܳܬ݂ܰܪ
ܗܳܠܶܝܢ ܦ݁ܪܰܫ
ܝܶܫܽܘܥ ܡܶܢ
ܬ݁ܰܠܡܺܝܕ݂ܰܘܗ݈ܝ
ܐ݈ܚܪܳܢܶܐ
ܫܰܒ݂ܥܺܝܢ
ܘܫܰܕ݁ܰܪ
ܐܶܢܽܘܢ ܬ݁ܪܶܝܢ
ܬ݁ܪܶܝܢ ܩܕ݂ܳܡ
ܦ݁ܰܪܨܽܘܦ݁ܶܗ
ܠܟ݂ܽܠ ܐܰܬ݂ܰܪ
ܘܰܡܕ݂ܺܝܢܳܐ
ܕ݁ܰܥܬ݂ܺܝܕ݂
ܗܘܳܐ
ܠܡܺܐܙܰܠ܂</div>
<div type="v" n="2">ܘܶܐܡܰܪ
ܠܗܽܘܢ ܚܨܳܕ݂ܳܐ
ܣܰܓ݁ܺܝ
ܘܦ݂ܳܥܠܶܐ
ܙܥܽܘܪܺܝܢ
ܒ݁ܥܰܘ ܗܳܟ݂ܺܝܠ
ܡܶܢ ܡܳܪܶܐ
ܚܨܳܕ݂ܳܐ
ܕ݁ܢܰܦ݁ܶܩ
ܦ݁ܳܥܠܶܐ
ܠܰܚܨܳܕ݂ܶܗ܂</div>
<div type="v" n="3">ܙܶܠܘ ܗܳܐ
ܐܶܢܳܐ ܡܫܰܕ݁ܰܪ
ܐ݈ܢܳܐ ܠܟ݂ܽܘܢ
ܐܰܝܟ݂ ܐܶܡܪܶܐ
ܒ݁ܰܝܢܰܝ
ܕ݁ܺܐܒ݂ܶܐ܂</div>
<div type="v" n="4">ܠܳܐ
ܬ݁ܶܫܩܠܽܘܢ
ܠܟ݂ܽܘܢ
ܟ݁ܺܝܣܶܐ ܘܠܳܐ
ܬ݁ܰܪܡܳܠܶܐ
ܘܠܳܐ ܡܣܳܢܶܐ
ܘܒ݂ܰܫܠܳܡܳܐ
ܕ݁ܐ݈ܢܳܫ
ܒ݁ܽܐܘܪܚܳܐ ܠܳܐ
ܬ݁ܶܫܶܐܠܽܘܢ܂</div>
<div type="v" n="5">ܘܠܰܐܝܢܳܐ
ܒ݁ܰܝܬ݁ܳܐ
ܕ݁ܥܳܐܠܺܝܢ
ܐܢ݈ܬ݁ܽܘܢ
ܠܽܘܩܕ݂ܰܡ
ܐܶܡܰܪܘ ܫܠܳܡܳܐ
ܠܒ݂ܰܝܬ݁ܳܐ
ܗܳܢܳܐ܂</div>
<div type="v" n="6">ܘܶܐܢ ܐܺܝܬ݂
ܬ݁ܰܡܳܢ ܒ݁ܰܪ
ܫܠܳܡܳܐ
ܢܶܬ݁ܬ݁ܢܺܝܚ
ܥܠܰܘܗ݈ܝ
ܫܠܳܡܟ݂ܽܘܢ ܐܶܢ
ܕ݁ܶܝܢ ܠܳܐ
ܥܠܰܝܟ݁ܽܘܢ
ܢܶܗܦ݁ܽܘܟ݂܂</div>
<div type="v" n="7">ܒ݁ܶܗ ܕ݁ܶܝܢ
ܒ݁ܒ݂ܰܝܬ݁ܳܐ
ܗܘܰܘ ܟ݁ܰܕ݂
ܠܳܥܣܺܝܢ
ܐܢ݈ܬ݁ܽܘܢ
ܘܫܳܬ݂ܶܝܢ ܡܶܢ
ܕ݁ܺܝܠܗܽܘܢ
ܫܳܘܶܐ ܗ݈ܘ
ܓ݁ܶܝܪ ܦ݁ܳܥܠܳܐ
ܐܰܓ݂ܪܶܗ ܘܠܳܐ
ܬ݁ܫܰܢܽܘܢ ܡܶܢ
ܒ݁ܰܝܬ݁ܳܐ
ܠܒ݂ܰܝܬ݁ܳܐ܂</div>
<div type="v" n="8">ܘܠܰܐܝܕ݂ܳܐ
ܡܕ݂ܺܝܢ݈ܬ݁ܳܐ
ܕ݁ܥܳܐܠܺܝܢ
ܐܢ݈ܬ݁ܽܘܢ
ܘܰܡܩܰܒ݁ܠܺܝܢ
ܠܟ݂ܽܘܢ ܠܥܰܣܘ
ܡܶܕ݁ܶܡ
ܕ݁ܡܶܬ݁ܬ݁ܣܺܝܡ
ܠܟ݂ܽܘܢ܂</div>
<div type="v" n="9">ܘܰܐܣܰܘ
ܠܰܐܝܠܶܝܢ
ܕ݁ܰܟ݂ܪܺܝܗܺܝܢ
ܒ݁ܳܗ ܘܶܐܡܰܪܘ
ܠܗܽܘܢ
ܩܶܪܒ݁ܰܬ݂
ܥܠܰܝܟ݁ܽܘܢ
ܡܰܠܟ݁ܽܘܬ݂ܶܗ
ܕ݁ܰܐܠܳܗܳܐ܂</div>
<div type="v" n="10">ܠܰܐܝܕ݂ܳܐ
ܡܕ݂ܺܝܢ݈ܬ݁ܳܐ
ܕ݁ܶܝܢ
ܕ݁ܥܳܐܠܺܝܢ
ܐܢ݈ܬ݁ܽܘܢ ܘܠܳܐ
ܢܩܰܒ݁ܠܽܘܢܳܟ݂ܽܘܢ
ܦ݁ܽܘܩܘ ܠܟ݂ܽܘܢ
ܠܫܽܘܩܳܐ
ܘܶܐܡܰܪܘ܂</div>
<div type="v" n="11">ܘܳܐܦ݂
ܚܶܠܳܐ
ܕ݁ܰܕ݂ܒ݂ܶܩ ܠܰܢ
ܒ݁ܪܶܓ݂ܠܰܝܢ
ܡܶܢ
ܡܕ݂ܺܝܢ݈ܬ݁ܟ݂ܽܘܢ
ܢܳܦ݂ܨܺܝܢ
ܚ݈ܢܰܢ ܠܟ݂ܽܘܢ
ܒ݁ܪܰܡ ܗܳܕ݂ܶܐ
ܕ݁ܰܥܘ
ܕ݁ܩܶܪܒ݁ܰܬ݂
ܠܳܗ ܥܠܰܝܟ݁ܽܘܢ
ܡܰܠܟ݁ܽܘܬ݂ܶܗ
ܕ݁ܰܐܠܳܗܳܐ܂</div>
<div type="v" n="12">ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܠܰܣܕ݂ܽܘܡ
ܢܶܗܘܶܐ ܢܺܝܚ
ܒ݁ܝܰܘܡܳܐ ܗܰܘ
ܐܰܘ
ܠܰܡܕ݂ܺܝܢ݈ܬ݁ܳܐ
ܗܳܝ܂</div>
<div type="v" n="13">ܘܳܝ ܠܶܟ݂ܝ
ܟ݁ܳܘܪܰܙܺܝܢ
ܘܳܝ ܠܶܟ݂ܝ
ܒ݁ܶܝܬ݂‌ܨܰܝܳܕ݂ܳܐ
ܕ݁ܶܐܠܽܘ
ܒ݁ܨܽܘܪ
ܘܰܒ݂ܨܰܝܕ݁ܳܢ
ܗܘܰܘ ܚܰܝܠܶܐ
ܕ݁ܰܗܘܰܘ
ܒ݁ܟ݂ܶܝܢ
ܟ݁ܒ݂ܰܪ ܕ݁ܶܝܢ
ܒ݁ܣܰܩܶܐ
ܘܰܒ݂ܩܶܛܡܳܐ
ܬ݁ܳܒ݂ܘ܂</div>
<div type="v" n="14">ܒ݁ܪܰܡ
ܠܨܽܘܪ
ܘܰܠܨܰܝܕ݁ܳܢ
ܢܶܗܘܶܐ ܢܺܝܚ
ܒ݁ܕ݂ܺܝܢܳܐ ܐܰܘ
ܠܟ݂ܶܝܢ܂</div>
<div type="v" n="15">ܘܰܐܢ݈ܬ݁ܝ
ܟ݁ܦ݂ܰܪܢܰܚܽܘܡ
ܗܳܝ
ܕ݁ܰܥܕ݂ܰܡܳܐ
ܠܰܫܡܰܝܳܐ
ܐܶܬ݁ܬ݁ܪܺܝܡܬ݁ܝ
ܥܕ݂ܰܡܳܐ
ܠܰܫܝܽܘܠ
ܬ݁ܶܬ݁ܰܚܬ݁ܶܝܢ܂</div>
<div type="v" n="16">ܡܰܢ
ܕ݁ܰܠܟ݂ܽܘܢ
ܫܳܡܰܥ ܠܺܝ
ܫܳܡܰܥ ܘܡܰܢ
ܕ݁ܰܠܟ݂ܽܘܢ
ܛܳܠܶܡ ܠܺܝ
ܗ݈ܽܘ ܛܳܠܶܡ
ܘܡܰܢ ܕ݁ܠܺܝ
ܛܳܠܶܡ ܛܳܠܶܡ
ܠܡܰܢ
ܕ݁ܫܰܠܚܰܢܝ܂</div>
<div type="v" n="17">ܘܰܗܦ݂ܰܟ݂ܘ
ܗܳܢܽܘܢ
ܫܰܒ݂ܥܺܝܢ
ܕ݁ܫܰܕ݁ܰܪ
ܒ݁ܚܰܕ݂ܽܘܬ݂ܳܐ
ܪܰܒ݁ܬ݂ܳܐ
ܘܳܐܡܪܺܝܢ ܠܶܗ
ܡܳܪܰܢ ܐܳܦ݂
ܫܺܐܕ݂ܶܐ
ܡܶܫܬ݁ܰܥܒ݁ܕ݂ܺܝܢ
ܠܰܢ
ܒ݁ܰܫܡܳܟ݂܂</div>
<div type="v" n="18">ܗܽܘ ܕ݁ܶܝܢ
ܐܶܡܰܪ ܠܗܽܘܢ
ܚܳܙܶܐ ܗ݈ܘܺܝܬ݂
ܠܶܗ ܠܣܳܛܳܢܳܐ
ܕ݁ܰܢܦ݂ܰܠ
ܐܰܝܟ݂ ܒ݁ܰܪܩܳܐ
ܡܶܢ ܫܡܰܝܳܐ܂</div>
<div type="v" n="19">ܗܳܐ
ܝܳܗܶܒ݂ ܐ݈ܢܳܐ
ܠܟ݂ܽܘܢ
ܫܽܘܠܛܳܢܳܐ
ܕ݁ܰܗܘܰܝܬ݁ܽܘܢ
ܕ݁ܳܝܫܺܝܢ
ܚܘܰܘܳܬ݂ܳܐ
ܘܥܶܩܰܪܒ݂ܶܐ
ܘܟ݂ܽܠܶܗ
ܚܰܝܠܶܗ
ܕ݁ܰܒ݂ܥܶܠܕ݁ܒ݂ܳܒ݂ܳܐ
ܘܡܶܕ݁ܶܡ ܠܳܐ
ܢܰܗܰܪܟ݂ܽܘܢ܂</div>
<div type="v" n="20">ܒ݁ܪܰܡ
ܒ݁ܗܳܕ݂ܶܐ ܠܳܐ
ܬ݁ܶܚܕ݁ܽܘܢ
ܕ݁ܫܺܐܕ݂ܶܐ
ܡܶܫܬ݁ܰܥܒ݁ܕ݂ܺܝܢ
ܠܟ݂ܽܘܢ ܐܶܠܳܐ
ܚܕ݂ܰܘ
ܕ݁ܰܫܡܳܗܰܝܟ݁ܽܘܢ
ܐܶܬ݂ܟ݁ܬ݂ܶܒ݂ܘ
ܒ݁ܰܫܡܰܝܳܐ܂</div>
<div type="v" n="21">ܒ݁ܳܗ
ܒ݁ܫܳܥܬ݂ܳܐ
ܪܘܰܙ ܝܶܫܽܘܥ
ܒ݁ܪܽܘܚܳܐ
ܕ݁ܩܽܘܕ݂ܫܳܐ
ܘܶܐܡܰܪ
ܡܰܘܕ݁ܶܐ ܐ݈ܢܳܐ
ܠܳܟ݂ ܐܳܒ݂ܝ
ܡܳܪܳܐ
ܕ݁ܰܫܡܰܝܳܐ
ܘܕ݂ܰܐܪܥܳܐ
ܕ݁ܟ݂ܰܣܺܝܬ݁
ܗܳܠܶܝܢ ܡܶܢ
ܚܰܟ݁ܺܝܡܶܐ
ܘܣܰܟ݁ܽܘܠܬ݂ܳܢܶܐ
ܘܰܓ݂ܠܰܝܬ݁
ܐܶܢܶܝܢ
ܠܝܰܠܽܘܕ݂ܶܐ
ܐܺܝܢ ܐܳܒ݂ܝ
ܕ݁ܗܳܟ݂ܰܢܳܐ
ܗܘܳܐ
ܨܶܒ݂ܝܳܢܳܐ
ܩܕ݂ܳܡܰܝܟ݁܂</div>
<div type="v" n="22">ܘܶܐܬ݂ܦ݁ܢܺܝ
ܠܘܳܬ݂
ܬ݁ܰܠܡܺܝܕ݂ܰܘܗ݈ܝ
ܘܶܐܡܰܪ ܠܗܽܘܢ
ܟ݁ܽܠ ܡܶܕ݁ܶܡ
ܐܶܫܬ݁ܠܶܡ ܠܺܝ
ܡܶܢ ܐܳܒ݂ܝ
ܘܠܳܐ ܐ݈ܢܳܫ
ܝܳܕ݂ܰܥ ܡܰܢܽܘ
ܒ݁ܪܳܐ ܐܶܠܳܐ
ܐܶܢ ܐܰܒ݂ܳܐ
ܘܡܰܢܽܘ ܐܰܒ݂ܳܐ
ܐܶܠܳܐ ܐܶܢ
ܒ݁ܪܳܐ ܘܰܠܡܰܢ
ܕ݁ܶܐܢ ܢܶܨܒ݁ܶܐ
ܒ݁ܪܳܐ
ܕ݁ܢܶܓ݂ܠܶܐ܂</div>
<div type="v" n="23">ܘܶܐܬ݂ܦ݁ܢܺܝ
ܠܘܳܬ݂
ܬ݁ܰܠܡܺܝܕ݂ܰܘܗ݈ܝ
ܒ݁ܰܠܚܽܘܕ݂ܰܝܗܽܘܢ
ܘܶܐܡܰܪ
ܛܽܘܒ݂ܰܝܗܶܝܢ
ܠܥܰܝܢܶܐ
ܕ݁ܚܳܙܝܳܢ
ܡܶܕ݁ܶܡ
ܕ݁ܰܐܢ݈ܬ݁ܽܘܢ
ܚܳܙܶܝܢ܂</div>
<div type="v" n="24">ܐܳܡܰܪ
ܐ݈ܢܳܐ ܠܟ݂ܽܘܢ
ܓ݁ܶܝܪ
ܕ݁ܰܢܒ݂ܺܝܶܐ
ܣܰܓ݁ܺܝܶܐܐ
ܘܡܰܠܟ݁ܶܐ
ܨܒ݂ܰܘ
ܕ݁ܢܶܚܙܽܘܢ
ܡܶܕ݁ܶܡ
ܕ݁ܚܳܙܶܝܢ
ܐܢ݈ܬ݁ܽܘܢ ܘܠܳܐ
ܚܙܰܘ
ܘܰܠܡܶܫܡܰܥ
ܡܶܕ݁ܶܡ
ܕ݁ܰܐܢ݈ܬ݁ܽܘܢ
ܫܳܡܥܺܝܢ ܘܠܳܐ
ܫܡܰܥܘ܂</div>
<div type="v" n="25">ܘܗܳܐ
ܣܳܦ݂ܪܳܐ ܚܰܕ݂
ܩܳܡ
ܕ݁ܰܢܢܰܣܶܝܘܗ݈ܝ
ܘܶܐܡܰܪ
ܡܰܠܦ݂ܳܢܳܐ
ܡܳܢܳܐ
ܐܶܥܒ݁ܶܕ݂
ܕ݁ܺܐܪܰܬ݂
ܚܰܝܶܐ
ܕ݁ܰܠܥܳܠܰܡ܂</div>
<div type="v" n="26">ܗܽܘ ܕ݁ܶܝܢ
ܝܶܫܽܘܥ ܐܶܡܰܪ
ܠܶܗ
ܒ݁ܢܳܡܽܘܣܳܐ
ܐܰܝܟ݁ܰܢܳܐ
ܟ݁ܬ݂ܺܝܒ݂
ܐܰܝܟ݁ܰܢܳܐ
ܩܳܪܶܐ
ܐܰܢ݈ܬ݁܂</div>
<div type="v" n="27">ܥܢܳܐ
ܘܶܐܡܰܪ ܠܶܗ
ܕ݁ܬ݂ܶܪܚܰܡ
ܠܡܳܪܝܳܐ
ܐܰܠܳܗܳܟ݂ ܡܶܢ
ܟ݁ܽܠܶܗ
ܠܶܒ݁ܳܟ݂ ܘܡܶܢ
ܟ݁ܽܠܳܗ
ܢܰܦ݂ܫܳܟ݂ ܘܡܶܢ
ܟ݁ܽܠܶܗ
ܚܰܝܠܳܟ݂ ܘܡܶܢ
ܟ݁ܽܠܶܗ
ܪܶܥܝܳܢܳܟ݂
ܘܰܠܩܰܪܺܝܒ݂ܳܟ݂
ܐܰܝܟ݂
ܢܰܦ݂ܫܳܟ݂܂</div>
<div type="v" n="28">ܐܳܡܰܪ ܠܶܗ
ܝܶܫܽܘܥ
ܬ݁ܪܺܝܨܳܐܝܺܬ݂
ܐܶܡܰܪܬ݁
ܗܳܕ݂ܶܐ ܥܒ݂ܶܕ݂
ܘܬ݂ܺܚܶܐ܂</div>
<div type="v" n="29">ܗܽܘ ܕ݁ܶܝܢ
ܟ݁ܰܕ݂ ܨܒ݂ܳܐ
ܠܰܡܙܰܕ݁ܳܩܽܘ
ܢܰܦ݂ܫܶܗ ܐܶܡܰܪ
ܠܶܗ ܘܡܰܢܽܘ
ܩܰܪܺܝܒ݂ܝ܂</div>
<div type="v" n="30">ܐܳܡܰܪ ܠܶܗ
ܝܶܫܽܘܥ
ܓ݁ܰܒ݂ܪܳܐ ܚܰܕ݂
ܢܳܚܶܬ݂ ܗ݈ܘܳܐ
ܡܶܢ ܐܽܘܪܺܫܠܶܡ
ܠܺܐܝܪܺܝܚܽܘ
ܘܰܢܦ݂ܰܠܘ
ܥܠܰܘܗ݈ܝ
ܠܶܣܛܳܝܶܐ
ܘܫܰܠܚܽܘܗ݈ܝ
ܘܰܡܚܰܐܘܽܗ݈ܝ
ܘܫܰܒ݂ܩܽܘܗ݈ܝ
ܟ݁ܰܕ݂ ܩܰܠܺܝܠ
ܩܰܝܳܡܳܐ ܒ݁ܶܗ
ܢܰܦ݂ܫܳܐ
ܘܶܐܙܰܠܘ܂</div>
<div type="v" n="31">ܘܰܓ݂ܕ݂ܰܫ
ܟ݁ܳܗܢܳܐ ܚܰܕ݂
ܢܳܚܶܬ݂ ܗ݈ܘܳܐ
ܒ݁ܽܐܘܪܚܳܐ ܗܳܝ
ܘܰܚܙܳܝܗ݈ܝ
ܘܰܥܒ݂ܰܪ܂</div>
<div type="v" n="32">ܘܗܳܟ݂ܰܢܳܐ
ܐܳܦ݂ ܠܶܘܳܝܳܐ
ܐܶܬ݂ܳܐ ܡܛܳܐ
ܠܗܳܝ
ܕ݁ܽܘܟ݁ܬ݂ܳܐ
ܘܰܚܙܳܝܗ݈ܝ
ܘܰܥܒ݂ܰܪ܂</div>
<div type="v" n="33">ܐ݈ܢܳܫ
ܕ݁ܶܝܢ
ܫܳܡܪܳܝܳܐ
ܟ݁ܰܕ݂ ܪܳܕ݂ܶܐ
ܗ݈ܘܳܐ ܐܶܬ݂ܳܐ
ܐܰܝܟ݁ܳܐ
ܕ݁ܺܐܝܬ݂ܰܘܗ݈ܝ
ܗ݈ܘܳܐ
ܘܰܚܙܳܝܗ݈ܝ
ܘܶܐܬ݂ܪܰܚܰܡ
ܥܠܰܘܗ݈ܝ܂</div>
<div type="v" n="34">ܘܶܐܬ݂ܩܰܪܰܒ݂
ܘܰܥܨܰܒ݂
ܡܰܚܘܳܬ݂ܶܗ
ܘܰܢܨܰܠ
ܥܠܰܝܗܶܝܢ
ܚܰܡܪܳܐ
ܘܡܶܫܚܳܐ
ܘܣܳܡܶܗ ܥܰܠ
ܚܡܳܪܶܗ
ܘܰܐܝܬ݁ܝܶܗ
ܠܦ݂ܽܘܬ݁ܩܳܐ
ܘܶܐܬ݂ܒ݁ܛܶܠ
ܠܶܗ ܥܠܰܘܗ݈ܝ܂</div>
<div type="v" n="35">ܘܰܠܨܰܦ݂ܪܶܗ
ܕ݁ܝܰܘܡܳܐ
ܐܰܦ݁ܶܩ ܬ݁ܪܶܝܢ
ܕ݁ܺܝܢܳܪܺܝܢ
ܝܰܗ݈ܒ݂
ܠܦ݂ܽܘܬ݁ܩܳܝܳܐ
ܘܶܐܡܰܪ ܠܶܗ
ܝܺܨܰܦ݂
ܕ݁ܺܝܠܶܗ ܘܶܐܢ
ܡܶܕ݁ܶܡ
ܝܰܬ݁ܺܝܪ
ܬ݁ܰܦ݁ܶܩ ܡܳܐ
ܕ݁ܗܳܦ݂ܶܟ݂
ܐ݈ܢܳܐ ܝܳܗܶܒ݂
ܐ݈ܢܳܐ ܠܳܟ݂܂</div>
<div type="v" n="36">ܡܰܢܽܘ
ܗܳܟ݂ܺܝܠ ܡܶܢ
ܗܳܠܶܝܢ
ܬ݁ܠܳܬ݂ܳܐ
ܡܶܬ݂ܚܙܶܐ ܠܳܟ݂
ܕ݁ܰܗܘܳܐ
ܩܰܪܺܝܒ݂ܳܐ
ܠܗܰܘ ܕ݁ܰܢܦ݂ܰܠ
ܒ݁ܺܐܝܕ݂ܰܝ
ܓ݁ܰܝܳܣܶܐ܂</div>
<div type="v" n="37">ܗܽܘ ܕ݁ܶܝܢ
ܐܶܡܰܪ ܗܰܘ
ܕ݁ܶܐܬ݂ܪܰܚܰܡ
ܥܠܰܘܗ݈ܝ ܐܳܡܰܪ
ܠܶܗ ܝܶܫܽܘܥ
ܙܶܠ ܐܳܦ݂
ܐܰܢ݈ܬ݁
ܗܳܟ݂ܰܢܳܐ
ܗܘܰܝܬ݁
ܥܳܒ݂ܶܕ݂܂</div>
<div type="v" n="38">ܘܰܗܘܳܐ
ܕ݁ܟ݂ܰܕ݂
ܗܶܢܽܘܢ
ܪܳܕ݂ܶܝܢ
ܒ݁ܽܐܘܪܚܳܐ ܥܰܠ
ܠܰܩܪܺܝܬ݂ܳܐ
ܚܕ݂ܳܐ
ܘܰܐܢ݈ܬ݁ܬ݂ܳܐ
ܕ݁ܰܫܡܳܗ
ܡܳܪܬ݁ܳܐ
ܩܰܒ݁ܶܠܬ݂ܶܗ
ܒ݁ܒ݂ܰܝܬ݁ܳܗ܂</div>
<div type="v" n="39">ܘܺܐܝܬ݂
ܗ݈ܘܳܬ݂ ܠܳܗ
ܚܳܬ݂ܳܐ
ܕ݁ܰܫܡܳܗ
ܡܰܪܝܰܡ
ܘܶܐܬ݂ܳܬ݂
ܝܶܬ݂ܒ݁ܰܬ݂ ܠܳܗ
ܠܘܳܬ݂
ܪܶܓ݂ܠܰܘܗ݈ܝ
ܕ݁ܡܳܪܰܢ
ܘܫܳܡܥܳܐ
ܗ݈ܘܳܬ݂
ܡܶܠܰܘܗ݈ܝ܂</div>
<div type="v" n="40">ܡܳܪܬ݁ܳܐ
ܕ݁ܶܝܢ ܥܰܢܝܳܐ
ܗ݈ܘܳܬ݂
ܒ݁ܬ݂ܶܫܡܶܫܬ݁ܳܐ
ܣܰܓ݁ܺܝܐܬ݂ܳܐ
ܘܶܐܬ݂ܳܬ݂
ܐܳܡܪܳܐ ܠܶܗ
ܡܳܪܝ ܠܳܐ
ܒ݁ܛܺܝܠ ܠܳܟ݂
ܕ݁ܚܳܬ݂ܝ
ܫܒ݂ܰܩܬ݂ܰܢܝ
ܒ݁ܰܠܚܽܘܕ݂ܰܝ
ܠܰܡܫܰܡܳܫܽܘ
ܐܶܡܰܪ ܠܳܗ
ܡܥܰܕ݁ܪܳܐ
ܠܺܝ܂</div>
<div type="v" n="41">ܥܢܳܐ
ܕ݁ܶܝܢ ܝܶܫܽܘܥ
ܘܶܐܡܰܪ ܠܳܗ
ܡܳܪܬ݁ܳܐ
ܡܳܪܬ݁ܳܐ
ܝܳܨܦ݁ܰܬ݁ܝ
ܘܰܪܗܺܝܒ݂ܰܬ݁ܝ
ܥܰܠ
ܣܰܓ݁ܺܝܳܐܬ݂ܳܐ܂</div>
<div type="v" n="42">ܚܕ݂ܳܐ ܗ݈ܝ
ܕ݁ܶܝܢ
ܕ݁ܡܶܬ݂ܒ݁ܰܥܝܳܐ
ܡܰܪܝܰܡ ܕ݁ܶܝܢ
ܡܢܳܬ݂ܳܐ
ܛܳܒ݂ܬ݂ܳܐ
ܓ݁ܒ݂ܳܬ݂ ܠܳܗ
ܗܳܝ ܕ݁ܠܳܐ
ܬ݁ܶܬ݂ܢܣܶܒ݂
ܡܶܢܳܗ܂</div>
</div>
<div type="ch" n="11">
<div type="title" n="title"> ܀ ܠܘܩܐ ܝܐܐ </div>
<div type="v" n="1">ܘܰܗܘܳܐ
ܕ݁ܟ݂ܰܕ݂ ܗܽܘ
ܡܨܰܠܶܐ
ܒ݁ܕ݂ܽܘܟ݁ܬ݂ܳܐ
ܚܕ݂ܳܐ ܟ݁ܰܕ݂
ܫܰܠܶܡ ܐܶܡܰܪ
ܠܶܗ ܚܰܕ݂ ܡܶܢ
ܬ݁ܰܠܡܺܝܕ݂ܰܘܗ݈ܝ
ܡܳܪܰܢ
ܐܰܠܶܦ݂ܰܝܢ
ܠܰܡܨܰܠܳܝܽܘ
ܐܰܝܟ݁ܰܢܳܐ
ܕ݁ܳܐܦ݂
ܝܽܘܚܰܢܳܢ
ܐܰܠܶܦ݂
ܠܬ݂ܰܠܡܺܝܕ݂ܰܘܗ݈ܝ܂</div>
<div type="v" n="2">ܐܳܡܰܪ
ܠܗܽܘܢ ܝܶܫܽܘܥ
ܐܶܡܰܬ݂ܝ
ܕ݁ܰܡܨܰܠܶܝܢ
ܐܢ݈ܬ݁ܽܘܢ
ܗܳܟ݂ܰܢܳܐ
ܗܘܰܝܬ݁ܽܘܢ
ܐܳܡܪܺܝܢ
ܐܰܒ݂ܽܘܢ
ܕ݁ܒ݂ܰܫܡܰܝܳܐ
ܢܶܬ݂ܩܰܕ݁ܰܫ
ܫܡܳܟ݂
ܬ݁ܺܐܬ݂ܶܐ
ܡܰܠܟ݁ܽܘܬ݂ܳܟ݂
ܢܶܗܘܶܐ
ܨܶܒ݂ܝܳܢܳܟ݂
ܐܰܝܟ݂
ܕ݁ܒ݂ܰܫܡܰܝܳܐ
ܐܳܦ݂
ܒ݁ܰܐܪܥܳܐ܂</div>
<div type="v" n="3">ܗܰܒ݂ ܠܰܢ
ܠܰܚܡܳܐ
ܕ݁ܣܽܘܢܩܳܢܰܢ
ܟ݁ܽܠܝܽܘܡ܂</div>
<div type="v" n="4">ܘܰܫܒ݂ܽܘܩ
ܠܰܢ ܚܛܳܗܰܝܢ
ܐܳܦ݂ ܐܶܢܰܚܢܰܢ
ܓ݁ܶܝܪ ܫܒ݂ܰܩܢ
ܠܟ݂ܽܠ
ܕ݁ܚܰܝܳܒ݂ܺܝܢ
ܠܰܢ ܘܠܳܐ
ܬ݁ܰܥܠܰܢ
ܠܢܶܣܝܽܘܢܳܐ
ܐܶܠܳܐ
ܦ݁ܪܽܘܩܰܝܢ ܡܶܢ
ܒ݁ܺܝܫܳܐ܂</div>
<div type="v" n="5">ܘܶܐܡܰܪ
ܠܗܽܘܢ ܡܰܢܽܘ
ܡܶܢܟ݂ܽܘܢ
ܕ݁ܺܐܝܬ݂ ܠܶܗ
ܪܳܚܡܳܐ
ܘܢܺܐܙܰܠ
ܠܘܳܬ݂ܶܗ
ܒ݁ܦ݂ܶܠܓ݁ܽܘܬ݂
ܠܺܠܝܳܐ
ܘܢܺܐܡܰܪ ܠܶܗ
ܪܳܚܶܡܝ
ܐܰܫܶܐܠܰܝܢܝ
ܬ݁ܠܳܬ݂
ܓ݁ܪܺܝܨܳܢ܂</div>
<div type="v" n="6">ܡܶܛܽܠ
ܕ݁ܪܳܚܡܳܐ
ܐܶܬ݂ܳܐ ܠܘܳܬ݂ܝ
ܡܶܢ ܐܽܘܪܚܳܐ
ܘܠܰܝܬ݁ ܠܺܝ
ܡܶܕ݁ܶܡ
ܕ݁ܶܐܣܺܝܡ
ܠܶܗ܂</div>
<div type="v" n="7">ܘܗܰܘ
ܪܳܚܡܶܗ ܡܶܢ
ܠܓ݂ܰܘ ܢܶܥܢܶܐ
ܘܢܺܐܡܰܪ ܠܶܗ
ܠܳܐ
ܬ݁ܰܗܰܪܰܝܢܝ
ܕ݁ܗܳܐ ܬ݁ܰܪܥܳܐ
ܐܰܚܺܝܕ݂ ܗ݈ܽܘ
ܘܰܒ݂ܢܰܝ ܥܰܡܝ
ܒ݁ܥܰܪܣܳܐ ܠܳܐ
ܡܶܫܟ݁ܰܚ ܐ݈ܢܳܐ
ܕ݁ܶܐܩܽܘܡ
ܘܶܐܬ݁ܶܠ
ܠܳܟ݂܂</div>
<div type="v" n="8">ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܶܐܢ ܡܶܛܽܠ
ܪܳܚܡܽܘܬ݂ܳܐ
ܠܳܐ ܢܶܬ݁ܶܠ
ܠܶܗ ܡܶܛܽܠ
ܚܰܨܺܝܦ݂ܽܘܬ݂ܶܗ
ܢܩܽܘܡ ܘܢܶܬ݁ܶܠ
ܠܶܗ ܟ݁ܡܳܐ
ܕ݁ܡܶܬ݂ܒ݁ܥܶܐ
ܠܶܗ܂</div>
<div type="v" n="9">ܐܳܦ݂ ܐܶܢܳܐ
ܐܳܡܰܪ ܐ݈ܢܳܐ
ܠܟ݂ܽܘܢ ܫܰܐܠܘ
ܘܢܶܬ݂ܺܝܗܶܒ݂
ܠܟ݂ܽܘܢ ܒ݁ܥܰܘ
ܘܬ݂ܶܫܟ݁ܚܽܘܢ
ܩܽܘܫܘ
ܘܢܶܬ݂ܦ݁ܬ݂ܰܚ
ܠܟ݂ܽܘܢ܂</div>
<div type="v" n="10">ܟ݁ܽܠ
ܓ݁ܶܝܪ ܕ݁ܫܳܐܶܠ
ܢܳܣܶܒ݂
ܘܰܕ݂ܒ݂ܳܥܶܐ
ܡܶܫܟ݁ܰܚ
ܘܰܕ݂ܢܳܩܶܫ
ܡܶܬ݂ܦ݁ܬ݂ܰܚ
ܠܶܗ܂</div>
<div type="v" n="11">ܐܰܝܢܳܐ
ܓ݁ܶܝܪ
ܡܶܢܟ݂ܽܘܢ
ܐܰܒ݂ܳܐ
ܕ݁ܢܶܫܶܐܠܺܝܘܗ݈ܝ
ܒ݁ܪܶܗ ܠܰܚܡܳܐ
ܠܡܳܐ ܟ݁ܺܐܦ݂ܳܐ
ܡܰܘܫܶܛ ܠܶܗ
ܘܶܐܢ ܢܽܘܢܳܐ
ܢܶܫܶܐܠܺܝܘܗ݈ܝ
ܠܡܳܐ ܚܠܳܦ݂
ܢܽܘܢܳܐ ܚܶܘܝܳܐ
ܡܰܘܫܶܛ ܠܶܗ܂</div>
<div type="v" n="12">ܘܶܐܢ
ܒ݁ܰܪܬ݂ܳܐ
ܢܶܫܶܐܠܺܝܘܗ݈ܝ
ܠܡܳܐ ܗܽܘ
ܥܶܩܰܪܒ݂ܳܐ
ܡܰܘܫܶܛ ܠܶܗ܂</div>
<div type="v" n="13">ܘܶܐܢ
ܐܰܢ݈ܬ݁ܽܘܢ
ܕ݁ܒ݂ܺܝܫܶܐ
ܐܺܝܬ݂ܰܝܟ݁ܽܘܢ
ܝܳܕ݂ܥܺܝܢ
ܐܢ݈ܬ݁ܽܘܢ
ܡܰܘܗܒ݂ܳܬ݂ܳܐ
ܛܳܒ݂ܳܬ݂ܳܐ
ܠܡܶܬ݁ܰܠ
ܠܰܒ݂ܢܰܝܟ݁ܽܘܢ
ܟ݁ܡܳܐ
ܝܰܬ݁ܺܝܪܳܐܝܺܬ݂
ܐܰܒ݂ܽܘܟ݂ܽܘܢ
ܡܶܢ ܫܡܰܝܳܐ
ܢܶܬ݁ܶܠ ܪܽܘܚܳܐ
ܕ݁ܩܽܘܕ݂ܫܳܐ
ܠܰܐܝܠܶܝܢ
ܕ݁ܫܳܐܠܺܝܢ
ܠܶܗ܂</div>
<div type="v" n="14">ܘܟ݂ܰܕ݂
ܡܰܦ݁ܶܩ
ܫܺܐܕ݂ܳܐ
ܕ݁ܺܐܝܬ݂ܰܘܗ݈ܝ
ܚܰܪܫܳܐ ܗܘܳܐ
ܕ݁ܟ݂ܰܕ݂ ܢܦ݂ܰܩ
ܗܰܘ ܫܺܐܕ݂ܳܐ
ܡܰܠܶܠ ܗܰܘ
ܚܰܪܫܳܐ
ܘܶܐܬ݁ܕ݁ܰܡܰܪܘ
ܟ݁ܶܢܫܶܐ܂</div>
<div type="v" n="15">ܐ݈ܢܳܫܳܐ
ܕ݁ܶܝܢ ܡܶܢܗܽܘܢ
ܐܶܡܰܪܘ
ܒ݁ܰܒ݂ܥܶܠܙܒ݂ܽܘܒ݂
ܪܺܫܳܐ
ܕ݁ܕ݂ܰܝܘܶܐ
ܡܰܦ݁ܶܩ ܗܳܢܳܐ
ܕ݁ܰܝܘܶܐ܂</div>
<div type="v" n="16">ܐ݈ܚܪܳܢܶܐ
ܕ݁ܶܝܢ ܟ݁ܰܕ݂
ܡܢܰܣܶܝܢ ܠܶܗ
ܐܳܬ݂ܳܐ ܡܶܢ
ܫܡܰܝܳܐ
ܫܳܐܠܺܝܢ ܗ݈ܘܰܘ
ܠܶܗ܂</div>
<div type="v" n="17">ܝܶܫܽܘܥ
ܕ݁ܶܝܢ
ܕ݁ܝܳܕ݂ܰܥ
ܗ݈ܘܳܐ
ܡܰܚܫܒ݂ܳܬ݂ܗܽܘܢ
ܐܶܡܰܪ ܠܗܽܘܢ
ܟ݁ܽܠ ܡܰܠܟ݁ܽܘ
ܕ݁ܬ݂ܶܬ݂ܦ݁ܰܠܰܓ݂
ܥܰܠ ܢܰܦ݂ܫܳܗ
ܬ݁ܶܚܪܰܒ݂
ܘܒ݂ܰܝܬ݁ܳܐ
ܕ݁ܥܰܠ ܩܢܽܘܡܶܗ
ܡܶܬ݂ܦ݁ܰܠܰܓ݂
ܢܶܦ݁ܶܠ܂</div>
<div type="v" n="18">ܘܶܐܢ
ܣܳܛܳܢܳܐ ܥܰܠ
ܢܰܦ݂ܫܶܗ
ܐܶܬ݂ܦ݁ܰܠܰܓ݂
ܐܰܝܟ݁ܰܢܳܐ
ܬ݁ܩܽܘܡ
ܡܰܠܟ݁ܽܘܬ݂ܶܗ
ܕ݁ܳܐܡܪܺܝܢ
ܐܢ݈ܬ݁ܽܘܢ
ܕ݁ܒ݂ܰܒ݂ܥܶܠܙܒ݂ܽܘܒ݂
ܡܰܦ݁ܶܩ ܐ݈ܢܳܐ
ܕ݁ܰܝܘܶܐ܂</div>
<div type="v" n="19">ܘܶܐܢ
ܐܶܢܳܐ
ܒ݁ܰܒ݂ܥܶܠܙܒ݂ܽܘܒ݂
ܡܰܦ݁ܶܩ ܐ݈ܢܳܐ
ܕ݁ܰܝܘܶܐ
ܒ݁ܢܰܝܟ݁ܽܘܢ
ܒ݁ܡܳܢܳܐ
ܡܰܦ݁ܩܺܝܢ
ܡܶܛܽܠ ܗܳܢܳܐ
ܗܶܢܽܘܢ
ܢܶܗܘܽܘܢ
ܠܟ݂ܽܘܢ
ܕ݁ܰܝܳܢܶܐ܂</div>
<div type="v" n="20">ܐܶܢ ܕ݁ܶܝܢ
ܒ݁ܨܶܒ݂ܥܳܐ
ܕ݁ܰܐܠܳܗܳܐ
ܡܰܦ݁ܶܩ ܐ݈ܢܳܐ
ܕ݁ܰܝܘܶܐ
ܩܶܪܒ݁ܰܬ݂ ܠܳܗ
ܥܠܰܝܟ݁ܽܘܢ
ܡܰܠܟ݁ܽܘܬ݂ܶܗ
ܕ݁ܰܐܠܳܗܳܐ܂</div>
<div type="v" n="21">ܐܶܡܰܬ݂ܝ
ܕ݁ܚܰܣܺܝܢܳܐ
ܟ݁ܰܕ݂ ܡܙܰܝܰܢ
ܢܶܛܰܪ
ܕ݁ܳܪܬ݁ܶܗ
ܒ݁ܫܰܝܢܳܐ ܗ݈ܘ
ܩܶܢܝܳܢܶܗ܂</div>
<div type="v" n="22">ܐܶܢ ܕ݁ܶܝܢ
ܢܺܐܬ݂ܶܐ ܡܰܢ
ܕ݁ܚܰܣܺܝܢ
ܡܶܢܶܗ
ܢܶܙܟ݁ܶܝܘܗ݈ܝ
ܟ݁ܽܠܶܗ ܙܰܝܢܶܗ
ܫܳܩܶܠ ܗܰܘ
ܕ݁ܰܬ݂ܟ݂ܺܝܠ
ܗܘܳܐ ܥܠܰܘܗ݈ܝ
ܘܒ݂ܶܙܬ݂ܶܗ
ܡܦ݂ܰܠܶܓ݂܂</div>
<div type="v" n="23">ܡܰܢ ܕ݁ܠܳܐ
ܗ݈ܘܳܐ ܥܰܡܝ
ܠܽܘܩܒ݂ܰܠܝ
ܗ݈ܽܘ ܘܡܰܢ
ܕ݁ܠܳܐ ܟ݁ܳܢܶܫ
ܥܰܡܝ
ܡܒ݂ܰܕ݁ܳܪܽܘ
ܡܒ݂ܰܕ݁ܰܪ܂</div>
<div type="v" n="24">ܪܽܘܚܳܐ
ܛܰܢܦ݂ܬ݂ܳܐ ܡܳܐ
ܕ݁ܢܶܦ݂ܩܰܬ݂
ܡܶܢ ܒ݁ܰܪ
ܐ݈ܢܳܫܳܐ
ܐܳܙܳܠ݈ܐ
ܡܶܬ݂ܟ݁ܰܪܟ݁ܳܐ
ܒ݁ܰܐܬ݂ܪܰܘܳܬ݂ܳܐ
ܕ݁ܡܰܝܳܐ ܠܰܝܬ݁
ܒ݁ܗܽܘܢ
ܕ݁ܬ݂ܶܒ݂ܥܶܐ
ܠܳܗ ܢܝܳܚܳܐ
ܘܡܳܐ ܕ݁ܠܳܐ
ܐܶܫܟ݁ܚܰܬ݂
ܐܳܡܪܳܐ
ܐܶܗܦ݁ܽܘܟ݂
ܠܒ݂ܰܝܬ݁ܝ
ܐܰܝܡܶܟ݁ܳܐ
ܕ݁ܢܶܦ݂ܩܶܬ݂܂</div>
<div type="v" n="25">ܘܶܐܢ
ܐܶܬ݂ܳܬ݂
ܐܶܫܟ݁ܰܚܬ݂ܶܗ
ܕ݁ܰܚܡܺܝܡ
ܘܰܡܨܰܒ݁ܰܬ݂܂</div>
<div type="v" n="26">ܗܳܝܕ݁ܶܝܢ
ܐܳܙܳܠ݈ܐ
ܕ݁ܳܒ݂ܪܳܐ
ܫܒ݂ܰܥ ܪܽܘܚܺܝܢ
ܐ݈ܚܪܳܢܝܳܢ
ܕ݁ܒ݂ܺܝܫܳܢ
ܡܶܢܳܗ ܘܥܳܐܠܳܢ
ܘܥܳܡܪܳܢ
ܬ݁ܰܡܳܢ
ܘܗܳܘܝܳܐ
ܚܰܪܬ݂ܶܗ
ܕ݁ܒ݂ܰܪܢܳܫܳܐ
ܗܰܘ ܒ݁ܺܝܫܳܐ
ܡܶܢ
ܩܰܕ݂ܡܳܝܬ݁ܶܗ܂</div>
<div type="v" n="27">ܘܟ݂ܰܕ݂
ܗܳܠܶܝܢ ܡܡܰܠܶܠ
ܗ݈ܘܳܐ
ܐܰܪܺܝܡܰܬ݂
ܐܰܢ݈ܬ݁ܬ݂ܳܐ
ܚܕ݂ܳܐ ܩܳܠܳܗ
ܡܶܢ ܟ݁ܶܢܫܳܐ
ܘܶܐܡܪܰܬ݂ ܠܶܗ
ܛܽܘܒ݂ܶܝܗ
ܠܟ݂ܰܪܣܳܐ
ܕ݁ܰܛܥܶܢܬ݂ܳܟ݂
ܘܠܰܬ݁ܕ݂ܰܝܳܐ
ܕ݁ܰܐܝܢܩܽܘܟ݂܂</div>
<div type="v" n="28">ܐܳܡܰܪ ܠܳܗ
ܗܽܘ
ܛܽܘܒ݂ܰܝܗܽܘܢ
ܠܰܐܝܠܶܝܢ
ܕ݁ܰܫܡܰܥܘ
ܡܶܠܬ݂ܶܗ
ܕ݁ܰܐܠܳܗܳܐ
ܘܢܳܛܪܺܝܢ
ܠܳܗ܂</div>
<div type="v" n="29">ܘܟ݂ܰܕ݂
ܡܶܬ݂ܟ݁ܰܢܫܺܝܢ
ܗ݈ܘܰܘ ܟ݁ܶܢܫܶܐ
ܫܰܪܺܝ ܠܡܺܐܡܰܪ
ܫܰܪܒ݁ܬ݂ܳܐ
ܗܳܕ݂ܶܐ
ܒ݁ܺܝܫܬ݁ܳܐ
ܐܳܬ݂ܳܐ
ܒ݁ܳܥܝܳܐ
ܘܳܐܬ݂ܳܐ ܠܳܐ
ܬ݁ܶܬ݂ܺܝܗܶܒ݂
ܠܳܗ ܐܶܠܳܐ
ܐܳܬ݂ܶܗ
ܕ݁ܝܰܘܢܳܢ
ܢܒ݂ܺܝܳܐ܂</div>
<div type="v" n="30">ܐܰܝܟ݁ܰܢܳܐ
ܓ݁ܶܝܪ ܕ݁ܰܗܘܳܐ
ܝܰܘܢܳܢ ܐܳܬ݂ܳܐ
ܠܢܺܝܢܘܳܝܶܐ
ܗܳܟ݂ܰܢܳܐ
ܢܶܗܘܶܐ ܐܳܦ݂
ܒ݁ܪܶܗ
ܕ݁ܐ݈ܢܳܫܳܐ
ܠܫܰܪܒ݁ܬ݂ܳܐ
ܗܳܕ݂ܶܐ܂</div>
<div type="v" n="31">ܡܰܠܟ݁ܬ݂ܳܐ
ܕ݁ܬ݂ܰܝܡܢܳܐ
ܬ݁ܩܽܘܡ
ܒ݁ܕ݂ܺܝܢܳܐ ܥܰܡ
ܐ݈ܢܳܫܳܐ
ܕ݁ܫܰܪܒ݁ܬ݂ܳܐ
ܗܳܕ݂ܶܐ
ܘܰܬ݂ܚܰܝܶܒ݂
ܐܶܢܽܘܢ
ܕ݁ܶܐܬ݂ܳܬ݂ ܡܶܢ
ܥܶܒ݂ܪܶܝܗ
ܕ݁ܰܐܪܥܳܐ
ܕ݁ܬ݂ܶܫܡܰܥ
ܚܶܟ݂ܡܬ݂ܶܗ
ܕ݁ܰܫܠܶܝܡܽܘܢ
ܘܗܳܐ
ܕ݁ܝܰܬ݁ܺܝܪ ܡܶܢ
ܫܠܶܝܡܳܘܢ
ܗܳܪܟ݁ܳܐ܂</div>
<div type="v" n="32">ܓ݁ܰܒ݂ܪܶܐ
ܢܺܝܢܘܳܝܶܐ
ܢܩܽܘܡܽܘܢ
ܒ݁ܕ݂ܺܝܢܳܐ ܥܰܡ
ܫܰܪܒ݁ܬ݂ܳܐ
ܗܳܕ݂ܶܐ
ܘܰܢܚܰܝܒ݂ܽܘܢܳܗ
ܕ݁ܬ݂ܳܒ݂ܘ
ܒ݁ܟ݂ܳܪܽܘܙܽܘܬ݂ܶܗ
ܕ݁ܝܰܘܢܳܢ ܘܗܳܐ
ܕ݁ܝܰܬ݁ܺܝܪ ܡܶܢ
ܝܰܘܢܳܢ
ܗܳܪܟ݁ܳܐ܂</div>
<div type="v" n="33">ܠܳܐ ܐ݈ܢܳܫ
ܡܰܢܗܰܪ
ܫܪܳܓ݂ܳܐ
ܘܣܳܐܶܡ ܠܶܗ
ܒ݁ܟ݂ܶܣܝܳܐ ܐܰܘ
ܬ݁ܚܶܝܬ݂
ܣܰܐܬ݂ܳܐ ܐܶܠܳܐ
ܠܥܶܠ ܡܶܢ
ܡܢܳܪܬ݁ܳܐ
ܕ݁ܰܐܝܠܶܝܢ
ܕ݁ܥܳܐܠܺܝܢ
ܢܶܚܙܽܘܢ
ܢܽܘܗܪܶܗ܂</div>
<div type="v" n="34">ܫܪܳܓ݂ܶܗ
ܕ݁ܦ݂ܰܓ݂ܪܳܟ݂
ܐܺܝܬ݂ܶܝܗ
ܥܰܝܢܳܟ݂
ܐܶܡܰܬ݂ܝ
ܗܳܟ݂ܺܝܠ
ܕ݁ܥܰܝܢܳܟ݂
ܦ݁ܫܺܝܛܳܐ ܐܳܦ݂
ܟ݁ܽܠܶܗ
ܦ݁ܰܓ݂ܪܳܟ݂
ܢܶܗܘܶܐ ܢܰܗܺܝܪ
ܐܶܢ ܕ݁ܶܝܢ
ܬ݁ܶܗܘܶܐ
ܒ݁ܺܝܫܳܐ ܘܳܐܦ݂
ܦ݁ܰܓ݂ܪܳܟ݂
ܢܶܗܘܶܐ
ܚܶܫܽܘܟ݂܂</div>
<div type="v" n="35">ܐܶܙܕ݁ܰܗ݈ܪ
ܗܳܟ݂ܺܝܠ
ܕ݁ܰܠܡܳܐ
ܢܽܘܗܪܳܐ
ܕ݁ܒ݂ܳܟ݂
ܚܶܫܽܘܟ݂ܳܐ
ܗ݈ܘ܂</div>
<div type="v" n="36">ܐܶܢ ܕ݁ܶܝܢ
ܦ݁ܰܓ݂ܪܳܟ݂
ܟ݁ܽܠܶܗ ܢܰܗܺܝܪ
ܘܠܰܝܬ݁ ܒ݁ܶܗ
ܡܢܳܬ݂ܳܐ
ܡܶܕ݁ܶܡ
ܚܶܫܽܘܟ݂ܳܐ
ܢܶܗܘܶܐ ܡܰܢܗܰܪ
ܟ݁ܽܠܶܗ ܐܰܝܟ݂
ܕ݁ܰܫܪܳܓ݂ܳܐ
ܒ݁ܕ݂ܰܠܩܶܗ
ܡܰܢܗܰܪ ܠܳܟ݂܂</div>
<div type="v" n="37">ܟ݁ܰܕ݂
ܕ݁ܶܝܢ ܡܡܰܠܶܠ
ܒ݁ܥܳܐ ܡܶܢܶܗ
ܦ݁ܪܺܝܫܳܐ ܚܰܕ݂
ܕ݁ܢܶܫܬ݁ܰܪܶܐ
ܠܘܳܬ݂ܶܗ ܘܥܰܠ
ܐܶܣܬ݁ܡܶܟ݂܂</div>
<div type="v" n="38">ܗܰܘ ܕ݁ܶܝܢ
ܦ݁ܪܺܝܫܳܐ
ܟ݁ܰܕ݂ ܚܙܳܝܗ݈ܝ
ܐܶܬ݁ܕ݁ܰܡܰܪ
ܕ݁ܠܳܐ
ܠܽܘܩܕ݂ܰܡ
ܥܡܰܕ݂ ܡܶܢ
ܩܕ݂ܳܡ
ܫܳܪܽܘܬ݂ܶܗ܂</div>
<div type="v" n="39">ܐܶܡܰܪ ܠܶܗ
ܕ݁ܶܝܢ ܝܶܫܽܘܥ
ܗܳܫܳܐ
ܐܰܢ݈ܬ݁ܽܘܢ
ܦ݁ܪܺܝܫܶܐ
ܒ݁ܰܪܶܗ
ܕ݁ܟ݂ܳܣܳܐ
ܘܰܕ݂ܦ݁ܺܝܢܟ݁ܳܐ
ܡܕ݂ܰܟ݁ܶܝܢ
ܐܢ݈ܬ݁ܽܘܢ
ܠܓ݂ܰܘ
ܡܶܢܟ݂ܽܘܢ
ܕ݁ܶܝܢ ܡܠܶܐ
ܚܛܽܘܦ݂ܝܳܐ
ܘܒ݂ܺܝܫܬ݁ܳܐ܂</div>
<div type="v" n="40">ܚܰܣܺܝܪܰܝ
ܪܶܥܝܳܢܳܐ ܠܳܐ
ܗ݈ܘܳܐ ܡܰܢ
ܕ݁ܰܥܒ݂ܰܕ݂
ܕ݁ܰܠܒ݂ܰܪ
ܘܕ݂ܰܠܓ݂ܰܘ ܗܽܘ
ܥܒ݂ܰܕ݂܂</div>
<div type="v" n="41">ܒ݁ܪܰܡ
ܡܶܕ݁ܶܡ
ܕ݁ܺܐܝܬ݂
ܗܰܒ݂ܽܘܗ݈ܝ
ܒ݁ܙܶܕ݂ܩܬ݂ܳܐ
ܘܗܳܐ
ܟ݁ܽܠܡܶܕ݁ܶܡ
ܕ݁ܟ݂ܶܐ ܗ݈ܽܘ
ܠܟ݂ܽܘܢ܂</div>
<div type="v" n="42">ܐܶܠܳܐ ܘܳܝ
ܠܟ݂ܽܘܢ
ܦ݁ܪܺܝܫܶܐ
ܕ݁ܰܡܥܰܣܪܺܝܢ
ܐܢ݈ܬ݁ܽܘܢ
ܢܳܢܥܳܐ
ܘܦ݂ܺܓ݂ܰܢܳܐ
ܘܟ݂ܽܠ ܝܽܘܪܳܩ
ܘܥܳܒ݂ܪܺܝܢ
ܐܢ݈ܬ݁ܽܘܢ ܥܰܠ
ܕ݁ܺܝܢܳܐ ܘܥܰܠ
ܚܽܘܒ݁ܳܐ
ܕ݁ܰܐܠܳܗܳܐ
ܗܳܠܶܝܢ ܕ݁ܶܝܢ
ܘܳܠܶܐ ܗ݈ܘܳܐ
ܕ݁ܬ݂ܶܥܒ݁ܕ݂ܽܘܢ
ܘܗܳܠܶܝܢ ܠܳܐ
ܬ݁ܶܫܒ݁ܩܽܘܢ܂</div>
<div type="v" n="43">ܘܳܝ
ܠܟ݂ܽܘܢ
ܦ݁ܪܺܝܫܶܐ
ܕ݁ܪܳܚܡܺܝܢ
ܐܢ݈ܬ݁ܽܘܢ ܪܺܝܫ
ܡܰܘܬ݁ܒ݂ܶܐ
ܒ݁ܰܟ݂ܢܽܘܫܳܬ݂ܳܐ
ܘܰܫܠܳܡܳܐ
ܒ݁ܫܽܘܩܶܐ܂</div>
<div type="v" n="44">ܘܳܝ
ܠܟ݂ܽܘܢ
ܣܳܦ݂ܪܶܐ
ܘܰܦ݂ܪܺܝܫܶܐ
ܢܳܣܒ݁ܰܝ
ܒ݁ܰܐܦ݁ܶܐ
ܕ݁ܺܐܝܬ݂ܰܝܟ݁ܽܘܢ
ܐܰܝܟ݂ ܩܰܒ݂ܪܶܐ
ܕ݁ܠܳܐ
ܝܺܕ݂ܺܝܥܺܝܢ
ܘܰܒ݂ܢܰܝ
ܐ݈ܢܳܫܳܐ
ܡܗܰܠܟ݂ܺܝܢ
ܥܠܰܝܗܽܘܢ ܘܠܳܐ
ܝܳܕ݂ܥܺܝܢ܂</div>
<div type="v" n="45">ܘܰܥܢܳܐ
ܚܰܕ݂ ܡܶܢ
ܣܳܦ݂ܪܶܐ
ܘܶܐܡܰܪ ܠܶܗ
ܡܰܠܦ݂ܳܢܳܐ
ܟ݁ܰܕ݂ ܗܳܠܶܝܢ
ܐܳܡܰܪ ܐܰܢ݈ܬ݁
ܐܳܦ݂ ܠܰܢ
ܡܨܰܥܰܪ
ܐܰܢ݈ܬ݁܂</div>
<div type="v" n="46">ܗܽܘ ܕ݁ܶܝܢ
ܐܶܡܰܪ ܐܳܦ݂
ܠܟ݂ܽܘܢ
ܣܳܦ݂ܪܶܐ ܘܳܝ
ܕ݁ܡܰܛܥܢܺܝܢ
ܐܢ݈ܬ݁ܽܘܢ
ܠܰܒ݂ܢܰܝ
ܐ݈ܢܳܫܳܐ
ܡܰܘܒ݁ܠܶܐ
ܝܰܩܺܝܪܳܬ݂ܳܐ
ܘܰܐܢ݈ܬ݁ܽܘܢ
ܒ݁ܰܚܕ݂ܳܐ ܡܶܢ
ܨܶܒ݂ܥܳܬ݂ܟ݂ܽܘܢ
ܠܳܐ ܩܳܪܒ݁ܺܝܢ
ܐܢ݈ܬ݁ܽܘܢ
ܠܗܶܝܢ
ܠܡܰܘܒ݁ܠܶܐ܂</div>
<div type="v" n="47">ܘܳܝ
ܠܟ݂ܽܘܢ
ܕ݁ܒ݂ܳܢܶܝܢ
ܐܢ݈ܬ݁ܽܘܢ
ܩܰܒ݂ܪܶܐ
ܕ݁ܰܢܒ݂ܺܝܶܐ
ܕ݁ܰܐܒ݂ܳܗܰܝܟ݁ܽܘܢ
ܩܰܛܶܠܘ
ܐܶܢܽܘܢ܂</div>
<div type="v" n="48">ܣܳܗܕ݁ܺܝܢ
ܐܢ݈ܬ݁ܽܘܢ
ܗܳܟ݂ܺܝܠ
ܘܨܳܒ݂ܶܝܢ
ܐܢ݈ܬ݁ܽܘܢ
ܒ݁ܰܥܒ݂ܳܕ݂ܶܐ
ܕ݁ܰܐܒ݂ܳܗܰܝܟ݁ܽܘܢ
ܕ݁ܗܶܢܽܘܢ
ܩܰܛܶܠܘ ܐܶܢܽܘܢ
ܘܰܐܢ݈ܬ݁ܽܘܢ
ܒ݁ܳܢܶܝܢ
ܐܢ݈ܬ݁ܽܘܢ
ܩܰܒ݂ܪܰܝܗܽܘܢ܂</div>
<div type="v" n="49">ܡܶܛܽܠ
ܗܳܢܳܐ ܐܳܦ݂
ܚܶܟ݂ܡܬ݂ܳܐ
ܕ݁ܰܐܠܳܗܳܐ
ܐܶܡܪܰܬ݂ ܕ݁ܗܳܐ
ܐܶܢܳܐ
ܐܶܫܰܕ݁ܰܪ
ܠܗܽܘܢ ܢܒ݂ܺܝܶܐ
ܘܰܫܠܺܝܚܶܐ
ܡܶܢܗܽܘܢ
ܢܶܪܕ݁ܦ݂ܽܘܢ
ܘܢܶܩܛܠܽܘܢ܂</div>
<div type="v" n="50">ܕ݁ܢܶܬ݁ܬ݁ܒ݂ܰܥ
ܕ݁ܡܳܐ
ܕ݁ܟ݂ܽܠܗܽܘܢ
ܢܒ݂ܺܝܶܐ
ܕ݁ܶܐܬ݂ܶܐܫܶܕ݂
ܡܶܢ
ܕ݁ܶܐܬ݂ܒ݁ܪܺܝ
ܥܳܠܡܳܐ ܡܶܢ
ܫܰܪܒ݁ܬ݂ܳܐ
ܗܳܕ݂ܶܐ܂</div>
<div type="v" n="51">ܡܶܢ ܕ݁ܡܶܗ
ܕ݁ܗܳܒ݂ܶܝܠ
ܥܕ݂ܰܡܳܐ
ܠܰܕ݂ܡܶܗ
ܕ݁ܰܙܟ݂ܰܪܝܳܐ
ܗܰܘ
ܕ݁ܶܐܬ݂ܩܛܶܠ
ܒ݁ܰܝܢܰܝ
ܗܰܝܟ݁ܠܳܐ
ܠܡܰܕ݂ܒ݁ܚܳܐ
ܐܺܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܡܶܬ݁ܬ݁ܒ݂ܰܥ
ܡܶܢ ܫܰܪܒ݁ܬ݂ܳܐ
ܗܳܕ݂ܶܐ܂</div>
<div type="v" n="52">ܘܳܝ
ܠܟ݂ܽܘܢ
ܣܳܦ݂ܪܶܐ
ܕ݁ܰܫܩܰܠܬ݁ܽܘܢ
ܩܠܺܝܕ݂ܶܐ
ܕ݁ܺܝܕ݂ܰܥܬ݂ܳܐ
ܐܰܢ݈ܬ݁ܽܘܢ ܠܳܐ
ܥܰܠܬ݁ܽܘܢ
ܘܠܰܐܝܠܶܝܢ
ܕ݁ܥܳܐܠܺܝܢ
ܟ݁ܠܰܝܬ݁ܽܘܢ܂</div>
<div type="v" n="53">ܘܟ݂ܰܕ݂
ܗܳܠܶܝܢ ܐܶܡܰܪ
ܗ݈ܘܳܐ ܠܗܽܘܢ
ܫܰܪܺܝܘ
ܣܳܦ݂ܪܶܐ
ܘܰܦ݂ܪܺܝܫܶܐ
ܡܶܬ݂ܒ݁ܶܐܫ
ܠܗܽܘܢ
ܘܡܶܬ݂ܚܰܡܬ݂ܺܝܢ
ܘܰܡܬ݂ܰܟ݁ܣܺܝܢ
ܡܶܠܰܘܗ݈ܝ܂</div>
<div type="v" n="54">ܘܢܳܟ݂ܠܺܝܢ
ܠܶܗ
ܒ݁ܣܰܓ݁ܺܝܳܐܬ݂ܳܐ
ܟ݁ܰܕ݂ ܒ݁ܳܥܶܝܢ
ܠܡܶܐܚܰܕ݂
ܡܶܕ݁ܶܡ ܡܶܢ
ܦ݁ܽܘܡܶܗ
ܕ݁ܢܶܫܟ݁ܚܽܘܢ
ܢܶܐܟ݂ܠܽܘܢ
ܩܰܪܨܰܘܗ݈ܝ܂</div>
</div>
<div type="ch" n="12">
<div type="title" n="title"> ܀ ܠܘܩܐ ܝܒܒ </div>
<div type="v" n="1">ܘܟ݂ܰܕ݂
ܐܶܬ݂ܟ݁ܰܢܰܫܘ
ܪܶܒ݁ܘܳܬ݂ܳܐ
ܕ݁ܟ݂ܶܢܫܶܐ
ܣܰܓ݁ܺܝܶܐܐ
ܐܰܝܟ݁ܰܢܳܐ
ܕ݁ܰܢܕ݂ܰܝܫܽܘܢ
ܚܰܕ݂ ܠܚܰܕ݂
ܫܰܪܺܝ ܝܶܫܽܘܥ
ܠܡܺܐܡܰܪ
ܠܬ݂ܰܠܡܺܝܕ݂ܰܘܗ݈ܝ
ܠܽܘܩܕ݂ܰܡ
ܐܶܙܕ݁ܰܗ݈ܪܘ
ܒ݁ܢܰܦ݂ܫܟ݂ܽܘܢ
ܡܶܢ ܚܡܺܝܪܳܐ
ܕ݁ܰܦ݂ܪܺܝܫܶܐ
ܕ݁ܺܐܝܬ݂ܰܘܗ݈ܝ
ܡܰܣܰܒ݂
ܒ݁ܰܐܦ݁ܶܐ܂</div>
<div type="v" n="2">ܠܰܝܬ݁
ܕ݁ܶܝܢ ܡܶܕ݁ܶܡ
ܕ݁ܰܟ݂ܣܶܐ
ܕ݁ܠܳܐ
ܢܶܬ݂ܓ݁ܠܶܐ
ܘܠܳܐ
ܕ݁ܰܡܛܰܫܰܝ
ܕ݁ܠܳܐ
ܢܶܬ݂ܺܝܕ݂ܰܥ܂</div>
<div type="v" n="3">ܟ݁ܽܠ ܓ݁ܶܝܪ
ܕ݁ܰܒ݂ܚܶܫܽܘܟ݂ܳܐ
ܐܶܡܰܪܬ݁ܽܘܢ
ܒ݁ܢܰܗܺܝܪܳܐ
ܢܶܫܬ݁ܡܰܥ
ܘܡܶܕ݁ܶܡ
ܕ݁ܰܒ݂ܬ݂ܰܘܳܢܶܐ
ܒ݁ܶܐܕ݂ܢܶܐ
ܠܰܚܶܫܬ݁ܽܘܢ
ܥܰܠ ܐܶܓ݁ܳܪܶܐ
ܢܶܬ݂ܟ݁ܪܶܙ܂</div>
<div type="v" n="4">ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܶܝܢ ܠܪܳܚܡܰܝ
ܠܳܐ
ܬ݁ܶܕ݂ܚܠܽܘܢ
ܡܶܢ ܐܰܝܠܶܝܢ
ܕ݁ܩܳܛܠܺܝܢ
ܦ݁ܰܓ݂ܪܳܐ ܘܡܶܢ
ܒ݁ܳܬ݂ܰܪܟ݁ܶܢ
ܠܰܝܬ݁ ܠܗܽܘܢ
ܡܶܕ݁ܶܡ
ܝܰܬ݁ܺܝܪ
ܠܡܶܥܒ݁ܰܕ݂܂</div>
<div type="v" n="5">ܐܶܚܰܘܶܝܟ݂ܽܘܢ
ܕ݁ܶܝܢ ܡܶܢ ܡܰܢ
ܬ݁ܶܕ݂ܚܠܽܘܢ
ܡܶܢ ܗܰܘ ܕ݁ܡܶܢ
ܒ݁ܳܬ݂ܰܪ
ܕ݁ܩܳܛܶܠ
ܫܰܠܺܝܛ
ܠܡܰܪܡܳܝܽܘ
ܒ݁ܓ݂ܺܗܰܢܳܐ
ܐܺܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܡܶܢ ܗܳܢܳܐ
ܕ݁ܚܰܠܘ܂</div>
<div type="v" n="6">ܠܳܐ ܚܰܡܶܫ
ܨܶܦ݁ܪܺܝܢ
ܡܶܙܕ݁ܰܒ݁ܢܳܢ
ܒ݁ܰܬ݂ܪܶܝܢ
ܐܰܣܳܪܺܝܢ
ܘܰܚܕ݂ܳܐ
ܡܶܢܗܶܝܢ ܠܳܐ
ܛܳܥܝܳܐ ܩܕ݂ܳܡ
ܐܰܠܳܗܳܐ܂</div>
<div type="v" n="7">ܕ݁ܺܝܠܟ݂ܽܘܢ
ܕ݁ܶܝܢ ܐܳܦ݂
ܡܶܢܶܐ
ܕ݁ܣܰܥܪܳܐ
ܕ݁ܪܺܫܟ݂ܽܘܢ
ܟ݁ܽܠܗܶܝܢ
ܡܰܢܝܳܢ ܐܶܢܶܝܢ
ܠܳܐ ܗܳܟ݂ܺܝܠ
ܬ݁ܶܕ݂ܚܠܽܘܢ
ܕ݁ܡܶܢ
ܣܽܘܓ݂ܳܐܐ
ܕ݁ܨܶܦ݁ܪܶܐ
ܡܝܰܬ݁ܪܺܝܢ
ܐܢ݈ܬ݁ܽܘܢ܂</div>
<div type="v" n="8">ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܶܝܢ ܕ݁ܟ݂ܽܠ
ܕ݁ܢܰܘܕ݁ܶܐ
ܒ݁ܺܝ ܩܕ݂ܳܡ
ܒ݁ܢܰܝܢܳܫܳܐ
ܐܳܦ݂ ܒ݁ܪܶܗ
ܕ݁ܐ݈ܢܳܫܳܐ
ܢܰܘܕ݁ܶܐ ܒ݁ܶܗ
ܩܕ݂ܳܡ
ܡܰܠܰܐܟ݂ܰܘܗ݈ܝ
ܕ݁ܰܐܠܳܗܳܐ܂</div>
<div type="v" n="9">ܐܰܝܢܳܐ
ܕ݁ܶܝܢ
ܕ݁ܟ݂ܳܦ݂ܰܪ
ܒ݁ܺܝ ܩܕ݂ܳܡ
ܒ݁ܢܰܝܢܳܫܳܐ
ܢܶܬ݂ܟ݁ܦ݂ܰܪ
ܒ݁ܶܗ ܩܕ݂ܳܡ
ܡܰܠܰܐܟ݂ܰܘܗ݈ܝ
ܕ݁ܰܐܠܳܗܳܐ܂</div>
<div type="v" n="10">ܘܟ݂ܽܠ
ܕ݁ܢܺܐܡܰܪ
ܡܶܠܬ݂ܳܐ ܥܰܠ
ܒ݁ܪܶܗ
ܕ݁ܐ݈ܢܳܫܳܐ
ܢܶܫܬ݁ܒ݂ܶܩ ܠܶܗ
ܡܰܢ ܕ݁ܥܰܠ
ܪܽܘܚܳܐ ܕ݁ܶܝܢ
ܕ݁ܩܽܘܕ݂ܫܳܐ
ܢܓ݂ܰܕ݁ܶܦ݂ ܠܳܐ
ܢܶܫܬ݁ܒ݂ܶܩ
ܠܶܗ܂</div>
<div type="v" n="11">ܡܳܐ
ܕ݁ܰܡܩܰܪܒ݂ܺܝܢ
ܠܟ݂ܽܘܢ ܕ݁ܶܝܢ
ܠܰܟ݂ܢܽܘܫܳܬ݂ܳܐ
ܩܕ݂ܳܡ ܪܺܫܶܐ
ܘܫܰܠܺܝܛܳܢܶܐ
ܠܳܐ
ܬ݁ܺܐܨܦ݁ܽܘܢ
ܐܰܝܟ݁ܰܢܳܐ
ܬ݁ܶܦ݁ܩܽܘܢ
ܪܽܘܚܳܐ ܐܰܘ
ܡܳܢܳܐ
ܬ݁ܺܐܡܪܽܘܢ܂</div>
<div type="v" n="12">ܪܽܘܚܳܐ
ܓ݁ܶܝܪ
ܕ݁ܩܽܘܕ݂ܫܳܐ
ܢܰܠܶܦ݂ܟ݂ܽܘܢ
ܒ݁ܗܳܝ ܫܳܥܬ݂ܳܐ
ܡܶܕ݁ܶܡ
ܕ݁ܘܳܠܶܐ
ܕ݁ܬ݂ܺܐܡܪܽܘܢ܂</div>
<div type="v" n="13">ܐܶܡܰܪ ܠܶܗ
ܕ݁ܶܝܢ ܐ݈ܢܳܫ
ܡܶܢ ܗܰܘ
ܟ݁ܶܢܫܳܐ
ܡܰܠܦ݂ܳܢܳܐ
ܐܶܡܰܪ ܠܳܐܚܝ
ܦ݁ܳܠܶܓ݂ ܥܰܡܝ
ܝܳܪܬ݁ܽܘܬ݂ܳܐ܂</div>
<div type="v" n="14">ܝܶܫܽܘܥ
ܕ݁ܶܝܢ ܐܶܡܰܪ
ܠܶܗ ܓ݁ܰܒ݂ܪܳܐ
ܡܰܢܽܘ
ܐܰܩܺܝܡܰܢܝ
ܥܠܰܝܟ݁ܽܘܢ
ܕ݁ܰܝܳܢܳܐ
ܘܰܡܦ݂ܰܠܓ݂ܳܢܳܐ܂</div>
<div type="v" n="15">ܘܶܐܡܰܪ
ܠܬ݂ܰܠܡܺܝܕ݂ܰܘܗ݈ܝ
ܐܶܙܕ݁ܰܗ݈ܪܘ
ܡܶܢ ܟ݁ܽܠܳܗ
ܝܰܥܢܽܘܬ݂ܳܐ
ܡܶܛܽܠ ܕ݁ܠܳܐ
ܗ݈ܘܳܐ
ܒ݁ܝܰܬ݁ܺܝܪܽܘܬ݂ܳܐ
ܕ݁ܢܶܟ݂ܣܶܐ
ܐܺܝܬ݂ ܚܰܝܶܐ܂</div>
<div type="v" n="16">ܘܶܐܡܰܪ
ܡܰܬ݂ܠܳܐ
ܠܘܳܬ݂ܗܽܘܢ
ܓ݁ܰܒ݂ܪܳܐ ܚܰܕ݂
ܥܰܬ݁ܺܝܪܳܐ
ܐܰܥܠܰܬ݂ ܠܶܗ
ܐܰܪܥܶܗ
ܥܰܠ݈ܠܳܬ݂ܳܐ
ܣܰܓ݁ܺܝܳܐܬ݂ܳܐ܂</div>
<div type="v" n="17">ܘܡܶܬ݂ܚܰܫܰܒ݂
ܗ݈ܘܳܐ
ܒ݁ܢܰܦ݂ܫܶܗ
ܘܶܐܡܰܪ ܡܳܢܳܐ
ܐܶܥܒ݁ܶܕ݂
ܕ݁ܠܰܝܬ݁ ܠܺܝ
ܐܰܝܟ݁ܳܐ
ܕ݁ܶܐܚܡܽܘܠ
ܥܰܠ݈ܠܳܬ݂ܝ܂</div>
<div type="v" n="18">ܘܶܐܡܰܪ
ܗܳܕ݂ܶܐ
ܐܶܥܒ݁ܶܕ݂
ܐܶܣܬ݁ܽܘܪ
ܒ݁ܶܝܬ݂
ܩܦ݂ܳܣܰܝ
ܘܶܐܒ݂ܢܶܐ
ܘܰܐܘܪܶܒ݂
ܐܶܢܽܘܢ
ܘܶܐܚܡܽܘܠ
ܬ݁ܰܡܳܢ ܟ݁ܽܠܶܗ
ܥܒ݂ܽܘܪܝ
ܘܛܳܒ݂ܳܬ݂ܝ܂</div>
<div type="v" n="19">ܘܺܐܡܰܪ
ܠܢܰܦ݂ܫܝ
ܢܰܦ݂ܫܝ ܐܺܝܬ݂
ܠܶܟ݂ܝ
ܛܳܒ݂ܳܬ݂ܳܐ
ܣܰܓ݁ܺܝܳܐܬ݂ܳܐ
ܕ݁ܣܺܝܡܳܢ
ܠܰܫܢܰܝܳܐ
ܣܰܓ݁ܺܝܳܐܬ݂ܳܐ
ܐܶܬ݁ܬ݁ܢܺܝܚܝ
ܐܰܟ݂ܽܘܠܝ
ܐܶܫܬ݁ܳܝ
ܐܶܬ݂ܒ݁ܰܣ݈ܡܝ܂</div>
<div type="v" n="20">ܐܳܡܰܪ ܠܶܗ
ܕ݁ܶܝܢ ܐܰܠܳܗܳܐ
ܚܣܺܝܪ
ܪܶܥܝܳܢܳܐ
ܒ݁ܗܳܢܳܐ
ܠܺܠܝܳܐ
ܢܰܦ݂ܫܳܟ݂
ܬ݁ܳܒ݂ܥܺܝܢ ܠܳܗ
ܡܶܢܳܟ݂
ܘܗܳܠܶܝܢ
ܕ݁ܛܰܝܶܒ݂ܬ݁
ܠܡܰܢ
ܢܶܗܘܝܳܢ܂</div>
<div type="v" n="21">ܗܳܟ݂ܰܢܳܐ
ܗ݈ܘ ܡܰܢ
ܕ݁ܣܳܐܶܡ ܠܶܗ
ܣܺܝܡܳܬ݂ܳܐ
ܘܒ݂ܰܐܠܳܗܳܐ
ܠܳܐ ܥܰܬ݁ܺܝܪ܂</div>
<div type="v" n="22">ܘܶܐܡܰܪ
ܠܬ݂ܰܠܡܺܝܕ݂ܰܘܗ݈ܝ
ܡܶܛܽܠ ܗܳܢܳܐ
ܠܟ݂ܽܘܢ ܐܳܡܰܪ
ܐ݈ܢܳܐ ܠܳܐ
ܬ݁ܺܐܨܦ݁ܽܘܢ
ܠܢܰܦ݂ܫܟ݂ܽܘܢ
ܡܳܢܳܐ
ܬ݁ܶܐܟ݂ܠܽܘܢ
ܘܠܳܐ
ܠܦ݂ܰܓ݂ܪܟ݂ܽܘܢ
ܡܳܢܳܐ
ܬ݁ܶܠܒ݁ܫܽܘܢ܂</div>
<div type="v" n="23">ܢܰܦ݂ܫܳܐ
ܓ݁ܶܝܪ
ܝܰܬ݁ܺܝܪܳܐ ܡܶܢ
ܣܰܝܒ݁ܳܪܬ݁ܳܐ
ܘܦ݂ܰܓ݂ܪܳܐ ܡܶܢ
ܠܒ݂ܽܘܫܳܐ܂</div>
<div type="v" n="24">ܐܶܬ݂ܒ݁ܰܩܰܘ
ܒ݁ܢܰܥܒ݂ܶܐ
ܕ݁ܠܳܐ ܙܳܪܥܺܝܢ
ܘܠܳܐ ܚܳܨܕ݁ܺܝܢ
ܘܠܰܝܬ݁ ܠܗܽܘܢ
ܬ݁ܰܘܳܢܶܐ
ܘܒ݂ܶܝܬ݂
ܩܦ݂ܳܣܶܐ
ܘܰܐܠܳܗܳܐ
ܡܬ݂ܰܪܣܶܐ
ܠܗܽܘܢ ܟ݁ܡܳܐ
ܗܳܟ݂ܺܝܠ
ܐܰܢ݈ܬ݁ܽܘܢ
ܝܰܬ݁ܺܝܪܺܝܢ
ܐܢ݈ܬ݁ܽܘܢ ܡܶܢ
ܦ݁ܳܪܚܳܬ݂ܳܐ܂</div>
<div type="v" n="25">ܐܰܝܢܳܐ
ܕ݁ܶܝܢ
ܡܶܢܟ݂ܽܘܢ
ܟ݁ܰܕ݂ ܝܳܨܶܦ݂
ܡܶܫܟ݁ܰܚ
ܠܡܰܘܣܳܦ݂ܽܘ
ܥܰܠ ܩܰܘܡܬ݂ܶܗ
ܐܰܡܬ݂ܳܐ
ܚܕ݂ܳܐ܂</div>
<div type="v" n="26">ܐܶܢ ܕ݁ܶܝܢ
ܐܳܦ݂ ܠܳܐ
ܙܥܽܘܪܬ݁ܳܐ
ܡܶܫܟ݁ܚܺܝܢ
ܐܢ݈ܬ݁ܽܘܢ
ܡܳܢܳܐ ܥܰܠ
ܫܰܪܟ݁ܳܐ
ܝܳܨܦ݁ܺܝܢ
ܐܢ݈ܬ݁ܽܘܢ܂</div>
<div type="v" n="27">ܐܶܬ݂ܒ݁ܰܩܰܘ
ܒ݁ܫܽܘܫܰܢܶܐ
ܐܰܝܟ݁ܰܢܳܐ
ܪܳܒ݂ܝܳܢ ܕ݁ܠܳܐ
ܠܳܐܝܳܢ ܘܠܳܐ
ܥܳܙܠܳܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܶܝܢ ܕ݁ܳܐܦ݂
ܠܳܐ ܫܠܶܝܡܳܘܢ
ܒ݁ܟ݂ܽܠܶܗ
ܫܽܘܒ݂ܚܶܗ
ܐܶܬ݂ܟ݁ܰܣܺܝ
ܐܰܝܟ݂ ܚܕ݂ܳܐ
ܡܶܢ ܗܳܠܶܝܢ܂</div>
<div type="v" n="28">ܐܶܢ ܕ݁ܶܝܢ
ܠܰܥܡܺܝܪܳܐ
ܕ݁ܝܰܘܡܳܢܳܐ
ܐܺܝܬ݂ܰܘܗ݈ܝ
ܒ݁ܚܰܩܠܳܐ
ܘܰܡܚܳܪ ܢܳܦ݂ܶܠ
ܒ݁ܬ݂ܰܢܽܘܪܳܐ
ܐܰܠܳܗܳܐ
ܗܳܟ݂ܰܢܳܐ
ܡܰܠܒ݁ܶܫ ܟ݁ܡܳܐ
ܝܰܬ݁ܺܝܪ
ܠܟ݂ܽܘܢ
ܙܥܽܘܪܰܝ
ܗܰܝܡܳܢܽܘܬ݂ܳܐ܂</div>
<div type="v" n="29">ܘܰܐܢ݈ܬ݁ܽܘܢ
ܠܳܐ ܬ݁ܶܒ݂ܥܽܘܢ
ܡܳܢܳܐ
ܬ݁ܶܐܟ݂ܠܽܘܢ
ܘܡܳܢܳܐ
ܬ݁ܶܫܬ݁ܽܘܢ
ܘܠܳܐ ܢܶܦ݂ܗܶܐ
ܪܶܥܝܳܢܟ݂ܽܘܢ
ܒ݁ܗܳܠܶܝܢ܂</div>
<div type="v" n="30">ܗܳܠܶܝܢ
ܓ݁ܶܝܪ
ܟ݁ܽܠܗܶܝܢ
ܥܰܡ݈ܡܶܐ ܗ݈ܘ
ܕ݁ܥܳܠܡܳܐ
ܒ݁ܳܥܶܝܢ ܐܳܦ݂
ܠܟ݂ܽܘܢ ܕ݁ܶܝܢ
ܐܰܒ݂ܽܘܟ݂ܽܘܢ
ܝܳܕ݂ܰܥ
ܕ݁ܡܶܬ݂ܒ݁ܰܥܝܳܢ
ܠܟ݂ܽܘܢ
ܗܳܠܶܝܢ܂</div>
<div type="v" n="31">ܒ݁ܪܰܡ
ܒ݁ܥܰܘ
ܡܰܠܟ݁ܽܘܬ݂ܶܗ
ܕ݁ܰܐܠܳܗܳܐ
ܘܗܳܠܶܝܢ
ܟ݁ܽܠܗܶܝܢ
ܡܶܬ݁ܬ݁ܰܘܣܦ݂ܳܢ
ܠܟ݂ܽܘܢ܂</div>
<div type="v" n="32">ܠܳܐ
ܬ݁ܶܕ݂ܚܰܠ
ܓ݁ܙܳܪܳܐ
ܙܥܽܘܪܳܐ
ܕ݁ܰܨܒ݂ܳܐ
ܐܰܒ݂ܽܘܟ݂ܽܘܢ
ܕ݁ܢܶܬ݁ܶܠ
ܠܟ݂ܽܘܢ
ܡܰܠܟ݁ܽܘܬ݂ܳܐ܂</div>
<div type="v" n="33">ܙܰܒ݁ܶܢܘ
ܩܶܢܝܳܢܟ݂ܽܘܢ
ܘܗܰܒ݂ܘ
ܙܶܕ݂ܩܬ݂ܳܐ
ܥܒ݂ܶܕ݂ܘ
ܠܟ݂ܽܘܢ
ܟ݁ܺܝܣܶܐ ܕ݁ܠܳܐ
ܒ݁ܳܠܶܝܢ
ܘܣܺܝܡܬ݂ܳܐ
ܕ݁ܠܳܐ ܓ݁ܳܝܙܳܐ
ܒ݁ܰܫܡܰܝܳܐ
ܐܰܝܟ݁ܳܐ
ܕ݁ܓ݂ܰܢܳܒ݂ܳܐ
ܠܳܐ ܩܳܪܶܒ݂
ܘܣܳܣܳܐ ܠܳܐ
ܡܚܰܒ݁ܶܠ܂</div>
<div type="v" n="34">ܐܰܝܟ݁ܳܐ
ܓ݁ܶܝܪ
ܕ݁ܺܐܝܬ݂ܶܝܗ
ܣܺܝܡܰܬ݂ܟ݂ܽܘܢ
ܬ݁ܰܡܳܢ ܢܶܗܘܶܐ
ܐܳܦ݂
ܠܶܒ݁ܟ݂ܽܘܢ܂</div>
<div type="v" n="35">ܢܶܗܘܽܘܢ
ܐܰܣܺܝܪܺܝܢ
ܚܰܨܰܝܟ݁ܽܘܢ
ܘܡܰܢܗܪܺܝܢ
ܫܪܳܓ݂ܰܝܟ݁ܽܘܢ܂</div>
<div type="v" n="36">ܘܰܗܘܰܘ
ܕ݁ܳܡܶܝܢ
ܠܐ݈ܢܳܫܳܐ
ܕ݁ܰܡܣܰܟ݁ܶܝܢ
ܠܡܳܪܗܽܘܢ
ܕ݁ܶܐܡܰܬ݂ܝ
ܢܶܦ݂ܢܶܐ ܡܶܢ
ܒ݁ܶܝܬ݂
ܡܶܫܬ݁ܽܘܬ݂ܳܐ
ܕ݁ܡܳܐ
ܕ݁ܶܐܬ݂ܳܐ
ܘܰܢܩܰܫ
ܡܶܚܕ݂ܳܐ
ܢܶܦ݂ܬ݁ܚܽܘܢ
ܠܶܗ܂</div>
<div type="v" n="37">ܛܽܘܒ݂ܰܝܗܽܘܢ
ܠܥܰܒ݂ܕ݁ܶܐ
ܗܳܢܽܘܢ
ܐܰܝܠܶܝܢ
ܕ݁ܢܺܐܬ݂ܶܐ
ܡܳܪܗܽܘܢ
ܘܢܶܫܟ݁ܰܚ
ܐܶܢܽܘܢ ܟ݁ܰܕ݂
ܥܺܝܪܺܝܢ
ܐܰܡܺܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܢܶܐܣܽܘܪ
ܚܰܨܰܘܗ݈ܝ
ܘܢܰܣܡܶܟ݂
ܐܶܢܽܘܢ
ܘܢܶܥܒ݁ܰܪ
ܢܫܰܡܶܫ
ܐܶܢܽܘܢ܂</div>
<div type="v" n="38">ܘܶܐܢ
ܒ݁ܡܰܛܰܪܬ݂ܳܐ
ܕ݁ܬ݂ܰܪܬ݁ܶܝܢ
ܐܰܘ ܕ݁ܰܬ݂ܠܳܬ݂
ܢܺܐܬ݂ܶܐ
ܘܢܶܫܟ݁ܰܚ
ܗܳܟ݂ܰܢܳܐ
ܛܽܘܒ݂ܰܝܗܽܘܢ
ܠܥܰܒ݂ܕ݁ܶܐ
ܗܳܢܽܘܢ܂</div>
<div type="v" n="39">ܗܳܕ݂ܶܐ
ܕ݁ܶܝܢ ܕ݁ܰܥܘ
ܕ݁ܶܐܠܽܘ
ܝܳܕ݂ܰܥ ܗ݈ܘܳܐ
ܡܳܪܶܐ
ܒ݁ܰܝܬ݁ܳܐ
ܒ݁ܰܐܝܕ݂ܳܐ
ܡܰܛܰܪܬ݂ܳܐ
ܐܳܬ݂ܶܐ
ܓ݁ܰܢܳܒ݂ܳܐ
ܡܶܬ݁ܬ݁ܥܺܝܪ
ܗ݈ܘܳܐ ܘܠܳܐ
ܫܳܒ݂ܶܩ ܗ݈ܘܳܐ
ܕ݁ܢܶܬ݂ܦ݁ܠܶܫ
ܒ݁ܰܝܬ݁ܶܗ܂</div>
<div type="v" n="40">ܐܳܦ݂
ܐܰܢ݈ܬ݁ܽܘܢ
ܗܳܟ݂ܺܝܠ ܗܘܰܘ
ܡܛܰܝܒ݂ܶܐ
ܕ݁ܰܒ݂ܗܳܝ
ܫܳܥܬ݂ܳܐ ܕ݁ܠܳܐ
ܣܳܒ݂ܪܺܝܢ
ܐܢ݈ܬ݁ܽܘܢ
ܐܳܬ݂ܶܐ ܒ݁ܪܶܗ
ܕ݁ܐ݈ܢܳܫܳܐ܂</div>
<div type="v" n="41">ܐܳܡܰܪ ܠܶܗ
ܫܶܡܥܽܘܢ
ܟ݁ܺܐܦ݂ܳܐ
ܡܳܪܰܢ ܠܘܳܬ݂ܰܢ
ܐܳܡܰܪ ܐܰܢ݈ܬ݁
ܠܶܗ ܠܡܰܬ݂ܠܳܐ
ܗܳܢܳܐ ܐܰܘ
ܐܳܦ݂ ܠܘܳܬ݂
ܟ݁ܽܠܢܳܫ܂</div>
<div type="v" n="42">ܐܳܡܰܪ ܠܶܗ
ܝܶܫܽܘܥ ܡܰܢܽܘ
ܟ݁ܰܝ ܐܺܝܬ݂
ܪܰܒ݁ܰܝܬ݁ܳܐ
ܡܗܰܝܡܢܳܐ
ܘܚܰܟ݁ܺܝܡܳܐ
ܕ݁ܰܢܩܺܝܡܺܝܘܗ݈ܝ
ܡܳܪܶܗ ܥܰܠ
ܬ݁ܶܫܡܶܫܬ݁ܶܗ
ܕ݁ܢܶܬ݁ܶܠ
ܦ݁ܳܪܣܳܐ
ܒ݁ܙܰܒ݂ܢܶܗ܂</div>
<div type="v" n="43">ܛܽܘܒ݂ܰܘܗ݈ܝ
ܠܗܰܘ ܥܰܒ݂ܕ݁ܳܐ
ܕ݁ܢܺܐܬ݂ܶܐ
ܡܳܪܶܗ
ܢܶܫܟ݁ܚܺܝܘܗ݈ܝ
ܕ݁ܥܳܒ݂ܶܕ݂
ܗܳܟ݂ܰܢܳܐ܂</div>
<div type="v" n="44">ܫܰܪܺܝܪܳܐܝܺܬ݂
ܐܳܡܰܪ ܐ݈ܢܳܐ
ܠܟ݂ܽܘܢ
ܕ݁ܰܢܩܺܝܡܺܝܘܗ݈ܝ
ܥܰܠ ܟ݁ܽܠܶܗ
ܩܶܢܝܳܢܶܗ܂</div>
<div type="v" n="45">ܐܶܢ ܕ݁ܶܝܢ
ܢܺܐܡܰܪ
ܥܰܒ݂ܕ݁ܳܐ ܗܰܘ
ܒ݁ܠܶܒ݁ܶܗ
ܕ݁ܡܳܪܝ ܡܰܘܚܰܪ
ܠܡܶܐܬ݂ܳܐ
ܘܰܢܫܰܪܶܐ
ܠܡܶܡܚܳܐ
ܠܥܰܒ݂ܕ݁ܶܐ
ܘܠܰܐܡܗܳܬ݂ܳܐ
ܕ݁ܡܳܪܶܗ
ܘܰܢܫܰܪܶܐ
ܠܡܶܠܥܰܣ
ܘܰܠܡܶܫܬ݁ܳܐ
ܘܰܠܡܶܪܘܳܐ܂</div>
<div type="v" n="46">ܢܺܐܬ݂ܶܐ
ܡܳܪܶܗ
ܕ݁ܥܰܒ݂ܕ݁ܳܐ
ܗܰܘ ܒ݁ܝܰܘܡܳܐ
ܕ݁ܠܳܐ ܣܳܒ݂ܰܪ
ܘܰܒ݂ܫܳܥܬ݂ܳܐ
ܕ݁ܠܳܐ ܝܳܕ݂ܰܥ
ܘܢܶܦ݂ܠܓ݂ܺܝܘܗ݈ܝ
ܘܰܢܣܺܝܡ
ܡܢܳܬ݂ܶܗ ܥܰܡ
ܗܳܢܽܘܢ ܕ݁ܠܳܐ
ܡܗܰܝܡܢܺܝܢ܂</div>
<div type="v" n="47">ܥܰܒ݂ܕ݁ܳܐ
ܕ݁ܶܝܢ ܐܰܝܢܳܐ
ܕ݁ܝܳܕ݂ܰܥ
ܨܶܒ݂ܝܳܢܳܐ
ܕ݁ܡܳܪܶܗ ܘܠܳܐ
ܛܰܝܶܒ݂ ܠܶܗ
ܐܰܝܟ݂
ܨܶܒ݂ܝܳܢܶܗ
ܢܶܒ݂ܠܰܥ
ܣܰܓ݁ܺܝܳܐܬ݂ܳܐ܂</div>
<div type="v" n="48">ܗܰܘ ܕ݁ܶܝܢ
ܕ݁ܠܳܐ ܝܳܕ݂ܰܥ
ܘܥܳܒ݂ܶܕ݂
ܡܶܕ݁ܶܡ
ܕ݁ܫܳܘܶܐ
ܠܡܰܚܘܳܬ݂ܳܐ
ܢܶܒ݂ܠܰܥ
ܡܰܚܘܳܬ݂ܳܐ
ܙܥܽܘܪܝܳܬ݂ܳܐ
ܟ݁ܽܠ ܓ݁ܶܝܪ
ܕ݁ܶܐܬ݂ܺܝܗܶܒ݂
ܠܶܗ ܣܰܓ݁ܺܝ
ܣܰܓ݁ܺܝ
ܢܶܬ݁ܬ݁ܒ݂ܰܥ
ܡܶܢܶܗ ܘܰܠܗܰܘ
ܕ݁ܰܐܓ݂ܥܶܠܘ
ܠܶܗ ܣܰܓ݁ܺܝ
ܝܰܬ݁ܺܝܪܳܐܝܺܬ݂
ܢܶܬ݂ܒ݁ܥܽܘܢ
ܒ݁ܺܐܝܕ݂ܶܗ܂</div>
<div type="v" n="49">ܢܽܘܪܳܐ
ܐܶܬ݂ܺܝܬ݂
ܕ݁ܰܐܪܡܶܐ
ܒ݁ܰܐܪܥܳܐ
ܘܨܳܒ݂ܶܐ ܐ݈ܢܳܐ
ܐܶܠܽܘ ܡܶܢ
ܟ݁ܰܕ݁ܽܘ
ܚܶܒ݁ܰܬ݂܂</div>
<div type="v" n="50">ܘܡܰܥܡܽܘܕ݂ܺܝܬ݂ܳܐ
ܐܺܝܬ݂ ܠܺܝ
ܕ݁ܶܐܥܡܰܕ݂
ܘܣܰܓ݁ܺܝ
ܐܰܠܺܝܨ ܐ݈ܢܳܐ
ܥܕ݂ܰܡܳܐ
ܕ݁ܬ݂ܶܫܬ݁ܰܡܠܶܐ܂</div>
<div type="v" n="51">ܣܳܒ݂ܪܺܝܢ
ܐܢ݈ܬ݁ܽܘܢ
ܕ݁ܫܰܝܢܳܐ
ܐܶܬ݂ܺܝܬ݂
ܕ݁ܰܐܪܡܶܐ
ܒ݁ܰܐܪܥܳܐ
ܐܳܡܰܪ ܐ݈ܢܳܐ
ܠܟ݂ܽܘܢ ܕ݁ܠܳܐ
ܐܶܠܳܐ
ܦ݁ܳܠܓ݁ܽܘܬ݂ܳܐ܂</div>
<div type="v" n="52">ܡܶܢ ܗܳܫܳܐ
ܓ݁ܶܝܪ ܢܶܗܘܽܘܢ
ܚܰܡܫܳܐ
ܒ݁ܒ݂ܰܝܬ݁ܳܐ
ܚܰܕ݂
ܕ݁ܰܦ݂ܠܺܝܓ݂ܺܝܢ
ܬ݁ܠܳܬ݂ܳܐ ܥܰܠ
ܬ݁ܪܶܝܢ
ܘܰܬ݂ܪܶܝܢ ܥܰܠ
ܬ݁ܠܳܬ݂ܳܐ܂</div>
<div type="v" n="53">ܢܶܬ݂ܦ݁ܠܶܓ݂
ܓ݁ܶܝܪ ܐܰܒ݂ܳܐ
ܥܰܠ ܒ݁ܪܶܗ
ܘܰܒ݂ܪܳܐ ܥܰܠ
ܐܰܒ݂ܽܘܗ݈ܝ
ܐܶܡܳܐ ܥܰܠ
ܒ݁ܰܪܬ݂ܳܗ
ܘܒ݂ܰܪܬ݂ܳܐ ܥܰܠ
ܐܶܡܳܗ ܚܡܳܬ݂ܳܐ
ܥܰܠ ܟ݁ܰܠܬ݂ܳܗ
ܘܟ݂ܰܠܬ݂ܳܐ ܥܰܠ
ܚܡܳܬ݂ܳܗ܂</div>
<div type="v" n="54">ܘܶܐܡܰܪ
ܠܟ݂ܶܢܫܶܐ ܡܳܐ
ܕ݁ܰܚܙܰܝܬ݁ܽܘܢ
ܥܢܳܢܳܐ
ܕ݁ܕ݂ܳܢܚܳܐ ܡܶܢ
ܡܰܥܪܒ݂ܳܐ
ܡܶܚܕ݂ܳܐ
ܐܳܡܪܺܝܢ
ܐܢ݈ܬ݁ܽܘܢ
ܡܶܛܪܳܐ ܐܳܬ݂ܶܐ
ܘܗܳܘܶܐ
ܗܳܟ݂ܰܢܳܐ܂</div>
<div type="v" n="55">ܘܡܳܐ
ܕ݁ܢܳܫܒ݁ܳܐ
ܬ݁ܰܝܡܢܳܐ
ܐܳܡܪܺܝܢ
ܐܢ݈ܬ݁ܽܘܢ
ܚܽܘܡܳܐ ܗܳܘܶܐ
ܘܗܳܘܶܐ܂</div>
<div type="v" n="56">ܢܳܣܒ݁ܰܝ
ܒ݁ܰܐܦ݁ܶܐ
ܦ݁ܰܪܨܽܘܦ݁ܳܐ
ܕ݁ܰܐܪܥܳܐ
ܘܕ݂ܰܫܡܰܝܳܐ
ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܬ݂ܶܦ݂ܪܫܽܘܢ
ܙܰܒ݂ܢܳܐ ܕ݁ܶܝܢ
ܗܳܢܳܐ
ܐܰܝܟ݁ܰܢܳܐ ܠܳܐ
ܦ݁ܳܪܫܺܝܢ
ܐܢ݈ܬ݁ܽܘܢ܂</div>
<div type="v" n="57">ܠܡܳܢܳܐ
ܕ݁ܶܝܢ ܡܶܢ
ܢܰܦ݂ܫܟ݂ܽܘܢ
ܠܳܐ ܕ݁ܳܝܢܺܝܢ
ܐܢ݈ܬ݁ܽܘܢ
ܩܽܘܫܬ݁ܳܐ܂</div>
<div type="v" n="58">ܡܳܐ ܓ݁ܶܝܪ
ܕ݁ܳܐܙܶܠ
ܐܰܢ݈ܬ݁ ܥܰܡ
ܒ݁ܥܶܠܕ݁ܺܝܢܳܟ݂
ܠܘܳܬ݂
ܐܰܪܟ݂ܽܘܢܳܐ
ܥܰܕ݂
ܒ݁ܽܐܘܪܚܳܐ
ܐܰܢ݈ܬ݁ ܗܰܒ݂
ܬ݁ܶܐܓ݂ܽܘܪܬ݁ܳܐ
ܘܬ݂ܶܬ݂ܦ݁ܰܪܰܩ
ܡܶܢܶܗ ܕ݁ܰܠܡܳܐ
ܢܰܘܒ݁ܠܳܟ݂
ܠܘܳܬ݂
ܕ݁ܰܝܳܢܳܐ
ܘܕ݂ܰܝܳܢܳܐ
ܢܰܫܠܡܳܟ݂
ܠܓ݂ܰܒ݁ܳܝܳܐ
ܘܓ݂ܰܒ݁ܳܝܳܐ
ܢܰܪܡܶܝܟ݂
ܒ݁ܶܝܬ݂
ܐܰܣܺܝܪܶܐ܂</div>
<div type="v" n="59">ܘܳܐܡܰܪ
ܐ݈ܢܳܐ ܠܳܟ݂
ܕ݁ܠܳܐ
ܬ݁ܶܦ݁ܽܘܩ ܡܶܢ
ܬ݁ܰܡܳܢ
ܥܕ݂ܰܡܳܐ
ܕ݁ܬ݂ܶܬ݁ܶܠ
ܫܳܡܽܘܢܳܐ
ܐ݈ܚܪܳܝܳܐ܂</div>
</div>
<div type="ch" n="13">
<div type="title" n="title"> ܀ ܠܘܩܐ ܝܓܓ </div>
<div type="v" n="1">ܒ݁ܗܰܘ
ܕ݁ܶܝܢ ܙܰܒ݂ܢܳܐ
ܐܶܬ݂ܰܘ
ܐ݈ܢܳܫܺܝܢ
ܐܶܡܰܪܘ ܠܶܗ
ܥܰܠ
ܓ݁ܠܺܝܠܳܝܶܐ
ܗܳܢܽܘܢ
ܕ݁ܦ݂ܺܝܠܰܛܳܘܣ
ܚܠܰܛ ܕ݁ܶܡܗܽܘܢ
ܥܰܡ
ܕ݁ܶܒ݂ܚܰܝܗܽܘܢ܂</div>
<div type="v" n="2">ܘܰܥܢܳܐ
ܝܶܫܽܘܥ ܘܶܐܡܰܪ
ܠܗܽܘܢ
ܣܳܒ݂ܪܺܝܢ
ܐܢ݈ܬ݁ܽܘܢ
ܕ݁ܗܳܠܶܝܢ
ܓ݁ܠܺܝܠܳܝܶܐ
ܚܰܛܳܝܺܝܢ
ܗ݈ܘܰܘ ܝܰܬ݁ܺܝܪ
ܡܶܢ ܟ݁ܽܠܗܽܘܢ
ܓ݁ܠܺܝܠܳܝܶܐ
ܕ݁ܗܳܟ݂ܰܢܳܐ
ܗܘܳܐ ܐܶܢܽܘܢ܂</div>
<div type="v" n="3">ܠܳܐ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܶܝܢ ܕ݁ܳܐܦ݂
ܟ݁ܽܠܟ݂ܽܘܢ
ܐܶܠܳܐ
ܬ݁ܬ݂ܽܘܒ݂ܽܘܢ
ܗܳܟ݂ܰܢܳܐ
ܬ݁ܺܐܒ݂ܕ݁ܽܘܢ܂</div>
<div type="v" n="4">ܐܰܘ ܗܳܢܽܘܢ
ܬ݁ܡܳܢܬ݁ܰܥܣܰܪ
ܕ݁ܰܢܦ݂ܰܠ
ܥܠܰܝܗܽܘܢ
ܡܰܓ݂ܕ݁ܠܳܐ
ܒ݁ܫܺܝܠܽܘܚܳܐ
ܘܩܰܛܶܠ ܐܶܢܽܘܢ
ܣܳܒ݂ܪܺܝܢ
ܐܢ݈ܬ݁ܽܘܢ
ܕ݁ܚܰܛܳܝܺܝܢ
ܗ݈ܘܰܘ ܝܰܬ݁ܺܝܪ
ܡܶܢ ܟ݁ܽܠܗܽܘܢ
ܒ݁ܢܰܝܢܳܫܳܐ
ܕ݁ܥܳܡܪܺܝܢ
ܒ݁ܽܐܘܪܺܫܠܶܡ܂</div>
<div type="v" n="5">ܠܳܐ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܶܝܢ ܕ݁ܶܐܠܳܐ
ܬ݁ܬ݂ܽܘܒ݂ܽܘܢ
ܟ݁ܽܠܟ݂ܽܘܢ
ܐܰܟ݂ܘܳܬ݂ܗܽܘܢ
ܬ݁ܺܐܒ݂ܕ݁ܽܘܢ܂</div>
<div type="v" n="6">ܘܶܐܡܰܪ
ܡܰܬ݂ܠܳܐ ܗܳܢܳܐ
ܬ݁ܺܬ݁ܳܐ ܐܺܝܬ݂
ܗ݈ܘܳܬ݂ ܠܐ݈ܢܳܫ
ܕ݁ܰܢܨܺܝܒ݂ܳܐ
ܒ݁ܟ݂ܰܪܡܶܗ
ܘܶܐܬ݂ܳܐ ܒ݁ܥܳܐ
ܒ݁ܳܗ ܦ݁ܺܐܪܶܐ
ܘܠܳܐ
ܐܶܫܟ݁ܰܚ܂</div>
<div type="v" n="7">ܘܶܐܡܰܪ
ܠܦ݂ܰܠܳܚܳܐ ܗܳܐ
ܬ݁ܠܳܬ݂ ܫܢܺܝܢ
ܐܳܬ݂ܶܐ ܐ݈ܢܳܐ
ܒ݁ܳܥܶܐ ܐ݈ܢܳܐ
ܦ݁ܺܐܪܶܐ
ܒ݁ܬ݂ܺܬ݁ܳܐ
ܗܳܕ݂ܶܐ ܘܠܳܐ
ܡܶܫܟ݁ܰܚ ܐ݈ܢܳܐ
ܦ݁ܣܽܘܩܶܝܗ
ܠܡܳܢܳܐ
ܡܒ݂ܰܛܠܳܐ
ܐܰܪܥܳܐ܂</div>
<div type="v" n="8">ܐܳܡܰܪ ܠܶܗ
ܦ݁ܰܠܳܚܳܐ ܡܳܪܝ
ܫܒ݂ܽܘܩܶܝܗ
ܐܳܦ݂ ܗܳܕ݂ܶܐ
ܫܰܢ݈ܬ݁ܳܐ ܥܰܕ݂
ܐܶܦ݂ܠܚܺܝܗ
ܘܶܐܙܰܒ݁ܠܺܝܗ܂</div>
<div type="v" n="9">ܘܶܐܢ
ܥܶܒ݂ܕ݁ܰܬ݂
ܦ݁ܺܐܪܶܐ
ܘܶܐܠܳܐ
ܠܡܰܢܚܰܝ
ܬ݁ܶܦ݂ܣܩܺܝܗ܂</div>
<div type="v" n="10">ܟ݁ܰܕ݂
ܕ݁ܶܝܢ ܡܰܠܶܦ݂
ܝܶܫܽܘܥ
ܒ݁ܫܰܒ݁ܬ݂ܳܐ
ܒ݁ܰܚܕ݂ܳܐ ܡܶܢ
ܟ݁ܢܽܘܫܳܬ݂ܳܐ܂</div>
<div type="v" n="11">ܐܺܝܬ݂
ܗ݈ܘܳܬ݂ ܬ݁ܰܡܳܢ
ܐܰܢ݈ܬ݁ܬ݂ܳܐ
ܕ݁ܺܐܝܬ݂
ܗ݈ܘܳܬ݂ ܠܳܗ
ܪܽܘܚܳܐ
ܕ݁ܟ݂ܽܘܪܗܳܢܳܐ
ܫܢܺܝܢ
ܬ݁ܡܳܢܰܥܶܣܪܶܐ
ܘܰܟ݂ܦ݂ܺܝܦ݂ܳܐ
ܗܘܳܬ݂ ܘܠܳܐ
ܡܶܫܟ݁ܚܳܐ
ܗ݈ܘܳܬ݂
ܕ݁ܬ݂ܶܬ݂ܦ݁ܫܶܛ
ܠܰܓ݂ܡܳܪ܂</div>
<div type="v" n="12">ܚܙܳܗ
ܕ݁ܶܝܢ ܝܶܫܽܘܥ
ܘܰܩܪܳܗ ܘܶܐܡܰܪ
ܠܳܗ
ܐܰܢ݈ܬ݁ܬ݂ܳܐ
ܫܰܪܝܰܬ݁ܝ ܡܶܢ
ܟ݁ܽܘܪܗܳܢܶܟ݂ܝ܂</div>
<div type="v" n="13">ܘܣܳܡ
ܐܺܝܕ݂ܶܗ ܥܠܶܝܗ
ܘܡܶܚܕ݂ܳܐ
ܐܶܬ݂ܦ݁ܰܫܛܰܬ݂
ܘܫܰܒ݁ܚܰܬ݂
ܠܰܐܠܳܗܳܐ܂</div>
<div type="v" n="14">ܥܢܳܐ
ܕ݁ܶܝܢ ܪܰܒ݁
ܟ݁ܢܽܘܫܬ݁ܳܐ
ܟ݁ܰܕ݂
ܡܶܬ݂ܚܰܡܰܬ݂
ܥܰܠ ܕ݁ܰܐܣܺܝ
ܒ݁ܫܰܒ݁ܬ݂ܳܐ
ܝܶܫܽܘܥ ܘܶܐܡܰܪ
ܠܟ݂ܶܢܫܶܐ
ܫܬ݁ܳܐ ܐܶܢܽܘܢ
ܝܰܘܡܺܝܢ
ܕ݁ܰܒ݂ܗܽܘܢ
ܘܳܠܶܐ
ܠܡܶܦ݂ܠܰܚ
ܒ݁ܗܽܘܢ
ܗܘܰܝܬ݁ܽܘܢ
ܐܳܬ݂ܶܝܢ
ܡܶܬ݂ܰܐܣܶܝܢ
ܘܠܳܐ ܒ݁ܝܰܘܡܳܐ
ܕ݁ܫܰܒ݁ܬ݂ܳܐ܂</div>
<div type="v" n="15">ܝܶܫܽܘܥ
ܕ݁ܶܝܢ ܥܢܳܐ
ܘܶܐܡܰܪ ܠܶܗ
ܢܳܣܶܒ݂
ܒ݁ܰܐܦ݁ܶܐ ܚܰܕ݂
ܚܰܕ݂ ܡܶܢܟ݂ܽܘܢ
ܒ݁ܫܰܒ݁ܬ݂ܳܐ
ܠܳܐ ܫܳܪܶܐ
ܬ݁ܰܘܪܶܗ ܐܰܘ
ܚܡܳܪܶܗ ܡܶܢ
ܐܽܘܪܝܳܐ
ܘܳܐܙܶܠ
ܡܰܫܩܶܐ܂</div>
<div type="v" n="16">ܗܳܕ݂ܶܐ
ܕ݁ܶܝܢ
ܕ݁ܒ݂ܰܪܬ݂ܶܗ
ܗ݈ܺܝ
ܕ݁ܰܐܒ݂ܪܳܗܳܡ
ܘܰܐܣܪܳܗ
ܐܳܟ݂ܶܠܩܰܪܨܳܐ
ܗܳܐ
ܬ݁ܡܳܢܰܥܶܣܪܶܐ
ܫܢܺܝܢ ܠܳܐ
ܘܳܠܶܐ ܗ݈ܘܳܐ
ܕ݁ܬ݂ܶܫܬ݁ܪܶܐ
ܡܶܢ ܗܳܢܳܐ
ܐܰܣܽܘܪܝܳܐ
ܒ݁ܝܰܘܡܳܐ
ܕ݁ܫܰܒ݁ܬ݂ܳܐ܂</div>
<div type="v" n="17">ܘܟ݂ܰܕ݂
ܗܳܠܶܝܢ ܐܳܡܰܪ
ܗ݈ܘܳܐ
ܒ݁ܳܗܬ݁ܺܝܢ
ܗ݈ܘܰܘ
ܟ݁ܽܠܗܽܘܢ
ܐܰܝܠܶܝܢ
ܕ݁ܩܳܝܡܺܝܢ
ܗ݈ܘܰܘ
ܠܩܽܘܒ݂ܠܶܗ
ܘܟ݂ܽܠܶܗ ܥܰܡܳܐ
ܚܳܕ݂ܶܐ ܗ݈ܘܳܐ
ܒ݁ܟ݂ܽܠܗܶܝܢ
ܬ݁ܡܺܝܗܳܬ݂ܳܐ
ܕ݁ܗܳܘܝܳܢ
ܗ݈ܘܰܝ
ܒ݁ܺܐܝܕ݂ܶܗ܂</div>
<div type="v" n="18">ܐܶܡܰܪ
ܗ݈ܘܳܐ ܕ݁ܶܝܢ
ܝܶܫܽܘܥ ܠܡܳܢܳܐ
ܕ݁ܳܡܝܳܐ
ܡܰܠܟ݁ܽܘܬ݂ܳܐ
ܕ݁ܰܐܠܳܗܳܐ
ܘܰܠܡܳܢܳܐ
ܐܶܕ݁ܰܡܺܝܗ܂</div>
<div type="v" n="19">ܕ݁ܳܡܝܳܐ
ܠܰܦ݂ܪܶܕ݁ܬ݁ܳܐ
ܕ݁ܚܰܪܕ݁ܠܳܐ
ܗܳܝ ܕ݁ܰܢܣܰܒ݂
ܓ݁ܰܒ݂ܪܳܐ
ܐܰܪܡܝܳܗ
ܒ݁ܓ݂ܰܢܬ݂ܶܗ
ܘܰܪܒ݂ܳܬ݂
ܘܰܗܘܳܬ݂
ܐܺܝܠܳܢܳܐ
ܪܰܒ݁ܳܐ
ܘܦ݂ܳܪܰܚܬ݂ܳܐ
ܕ݁ܰܫܡܰܝܳܐ
ܐܰܩܢܰܬ݂
ܒ݁ܣܰܘܟ݁ܶܝܗ܂</div>
<div type="v" n="20">ܬ݁ܽܘܒ݂
ܐܶܡܰܪ ܝܶܫܽܘܥ
ܠܡܳܢܳܐ
ܐܶܕ݁ܰܡܺܝܗ
ܠܡܰܠܟ݁ܽܘܬ݂ܳܐ
ܕ݁ܰܐܠܳܗܳܐ܂</div>
<div type="v" n="21">ܕ݁ܳܡܝܳܐ
ܠܰܚܡܺܝܪܳܐ
ܕ݁ܢܶܣܒ݁ܰܬ݂
ܐܰܢ݈ܬ݁ܬ݂ܳܐ
ܛܶܡܪܰܬ݂
ܒ݁ܩܰܡܚܳܐ
ܕ݁ܰܬ݂ܠܳܬ݂
ܣܳܐܺܝܢ
ܥܕ݂ܰܡܳܐ
ܕ݁ܟ݂ܽܠܶܗ
ܚܡܰܥ܂</div>
<div type="v" n="22">ܘܪܳܕ݂ܶܐ
ܗ݈ܘܳܐ
ܒ݁ܩܽܘܪܝܳܐ
ܘܒ݂ܰܡܕ݂ܺܝܢܳܬ݂ܳܐ
ܟ݁ܰܕ݂ ܡܰܠܶܦ݂
ܘܳܐܙܶܠ
ܠܽܐܘܪܺܫܠܶܡ܂</div>
<div type="v" n="23">ܫܰܐܠܶܗ
ܕ݁ܶܝܢ ܐ݈ܢܳܫ
ܕ݁ܶܐܢ
ܙܥܽܘܪܺܝܢ
ܐܶܢܽܘܢ
ܐܰܝܠܶܝܢ
ܕ݁ܚܳܐܶܝܢ܂</div>
<div type="v" n="24">ܝܶܫܽܘܥ
ܕ݁ܶܝܢ ܐܶܡܰܪ
ܠܗܽܘܢ
ܐܶܬ݂ܟ݁ܰܬ݈݁ܫܘ
ܠܡܶܥܰܠ
ܒ݁ܬ݂ܰܪܥܳܐ
ܐܰܠܺܝܨܳܐ
ܐܳܡܰܪ ܐ݈ܢܳܐ
ܠܟ݂ܽܘܢ ܓ݁ܶܝܪ
ܕ݁ܣܰܓ݁ܺܝܶܐܐ
ܢܶܒ݂ܥܽܘܢ
ܠܡܶܥܰܠ ܘܠܳܐ
ܢܶܫܟ݁ܚܽܘܢ܂</div>
<div type="v" n="25">ܡܶܢ
ܫܳܥܬ݂ܳܐ
ܕ݁ܰܢܩܽܘܡ
ܡܳܪܶܐ
ܒ݁ܰܝܬ݁ܳܐ
ܘܢܶܐܚܽܘܕ݂
ܬ݁ܰܪܥܳܐ
ܘܬ݂ܶܗܘܽܘܢ
ܩܳܝܡܺܝܢ ܠܒ݂ܰܪ
ܘܢܳܩܫܺܝܢ
ܒ݁ܬ݂ܰܪܥܳܐ
ܘܰܬ݂ܫܰܪܽܘܢ
ܠܡܺܐܡܰܪ ܡܳܪܰܢ
ܡܳܪܰܢ ܦ݁ܬ݂ܰܚ
ܠܰܢ ܘܢܶܥܢܶܐ
ܗܽܘ ܘܢܺܐܡܰܪ
ܐܳܡܰܪ ܐ݈ܢܳܐ
ܠܟ݂ܽܘܢ ܕ݁ܠܳܐ
ܝܳܕ݂ܰܥ ܐ݈ܢܳܐ
ܠܟ݂ܽܘܢ
ܐܰܝܡܶܟ݁ܳܐ
ܐܰܢ݈ܬ݁ܽܘܢ܂</div>
<div type="v" n="26">ܘܰܬ݂ܫܰܪܽܘܢ
ܠܡܺܐܡܰܪ
ܩܕ݂ܳܡܰܝܟ݁
ܐܶܟ݂ܰܠܢ
ܘܶܐܫܬ݁ܺܝܢ
ܘܰܒ݂ܫܽܘܩܰܝܢ
ܐܰܠܶܦ݂ܬ݁܂</div>
<div type="v" n="27">ܘܢܺܐܡܰܪ
ܠܟ݂ܽܘܢ ܕ݁ܠܳܐ
ܝܳܕ݂ܰܥ ܐ݈ܢܳܐ
ܠܟ݂ܽܘܢ
ܐܰܝܡܶܟ݁ܳܐ
ܐܰܢ݈ܬ݁ܽܘܢ
ܦ݁ܪܽܘܩܘ
ܠܟ݂ܽܘܢ ܡܶܢܝ
ܦ݁ܳܠܚܰܝ
ܫܽܘܩܪܳܐ܂</div>
<div type="v" n="28">ܬ݁ܰܡܳܢ
ܢܶܗܘܶܐ
ܒ݁ܶܟ݂ܝܳܐ
ܘܚܽܘܪܳܩ ܫܶܢܶܐ
ܟ݁ܰܕ݂
ܬ݁ܶܚܙܽܘܢ
ܠܰܐܒ݂ܪܳܗܳܡ
ܘܠܺܐܝܣܚܳܩ
ܘܰܠܝܰܥܩܽܘܒ݂
ܘܰܠܟ݂ܽܠܗܽܘܢ
ܢܒ݂ܺܝܶܐ
ܒ݁ܡܰܠܟ݁ܽܘܬ݂ܳܐ
ܕ݁ܰܐܠܳܗܳܐ
ܐܰܢ݈ܬ݁ܽܘܢ
ܕ݁ܶܝܢ
ܬ݁ܶܗܘܽܘܢ
ܡܰܦ݁ܩܺܝܢ
ܠܒ݂ܰܪ܂</div>
<div type="v" n="29">ܘܢܺܐܬ݂ܽܘܢ
ܡܶܢ ܡܰܕ݂ܢܚܳܐ
ܘܡܶܢ ܡܰܥܪܒ݂ܳܐ
ܘܡܶܢ ܬ݁ܰܝܡܢܳܐ
ܘܡܶܢ
ܓ݁ܰܪܒ݂ܝܳܐ
ܘܢܶܣܬ݁ܰܡܟ݁ܽܘܢ
ܒ݁ܡܰܠܟ݁ܽܘܬ݂ܳܐ
ܕ݁ܰܐܠܳܗܳܐ܂</div>
<div type="v" n="30">ܘܗܳܐ
ܐܺܝܬ݂
ܐ݈ܚܪܳܝܶܐ
ܕ݁ܢܶܗܘܽܘܢ
ܩܰܕ݂ܡܳܝܶܐ
ܘܺܐܝܬ݂
ܩܰܕ݂ܡܳܝܶܐ
ܕ݁ܢܶܗܘܽܘܢ
ܐ݈ܚܪܳܝܶܐ܂</div>
<div type="v" n="31">ܒ݁ܶܗ
ܒ݁ܗܰܘ ܝܰܘܡܳܐ
ܩܪܶܒ݂ܘ
ܐ݈ܢܳܫܳܐ ܡܶܢ
ܦ݁ܪܺܝܫܶܐ
ܘܳܐܡܪܺܝܢ ܠܶܗ
ܦ݁ܽܘܩ ܙܶܠ
ܠܳܟ݂ ܡܶܟ݁ܳܐ
ܡܶܛܽܠ
ܕ݁ܗܶܪܳܘܕ݂ܶܣ
ܨܳܒ݂ܶܐ
ܠܡܶܩܛܠܳܟ݂܂</div>
<div type="v" n="32">ܐܳܡܰܪ
ܠܗܽܘܢ ܝܶܫܽܘܥ
ܙܶܠܘ ܐܶܡܰܪܘ
ܠܬ݂ܰܥܠܳܐ
ܗܳܢܳܐ ܕ݁ܗܳܐ
ܡܰܦ݁ܶܩ ܐ݈ܢܳܐ
ܫܺܐܕ݂ܶܐ
ܘܳܐܣܘܳܬ݂ܳܐ
ܥܳܒ݂ܶܕ݂ ܐ݈ܢܳܐ
ܝܰܘܡܳܢܳܐ
ܘܰܡܚܳܪ
ܘܰܠܝܰܘܡܳܐ
ܕ݁ܰܬ݂ܠܳܬ݂ܳܐ
ܡܶܫܬ݁ܰܡܠܶܐ
ܐ݈ܢܳܐ܂</div>
<div type="v" n="33">ܒ݁ܪܰܡ
ܘܳܠܶܐ ܠܺܝ
ܕ݁ܝܰܘܡܳܢܳܐ
ܘܰܡܚܳܪ
ܐܶܣܥܽܘܪ
ܘܰܠܝܰܘܡܳܐ
ܐ݈ܚܪܺܢܳܐ
ܐܺܙܰܠ ܡܶܛܽܠ
ܕ݁ܠܳܐ
ܡܶܫܟ݁ܚܳܐ
ܕ݁ܰܢܒ݂ܺܝܳܐ
ܢܺܐܒ݂ܰܕ݂
ܠܒ݂ܰܪ ܡܶܢ
ܐܽܘܪܺܫܠܶܡ܂</div>
<div type="v" n="34">ܐܽܘܪܺܫܠܶܡ
ܐܽܘܪܺܫܠܶܡ
ܩܳܛܠܰܬ݂
ܢܒ݂ܺܝܶܐ
ܘܪܳܓ݂ܡܰܬ݂
ܠܰܐܝܠܶܝܢ
ܕ݁ܰܫܠܺܝܚܺܝܢ
ܠܘܳܬ݂ܳܗ ܟ݁ܡܳܐ
ܙܰܒ݂ܢܺܝܢ
ܨܒ݂ܺܝܬ݂
ܠܰܡܟ݂ܰܢܳܫܽܘ
ܒ݁ܢܰܝܟ݁ܝ
ܐܰܝܟ݂
ܬ݁ܰܪܢܳܓ݂ܽܘܠܬ݁ܳܐ
ܕ݁ܟ݂ܳܢܫܳܐ
ܦ݁ܰܪܽܘܓ݂ܶܝܗ
ܬ݁ܚܶܝܬ݂
ܓ݁ܶܦ݂ܶܝܗ ܘܠܳܐ
ܨܒ݂ܰܝܬ݁ܽܘܢ܂</div>
<div type="v" n="35">ܗܳܐ
ܡܶܫܬ݁ܒ݂ܶܩ
ܠܟ݂ܽܘܢ
ܒ݁ܰܝܬ݁ܟ݂ܽܘܢ
ܚܰܪܒ݁ܳܐ ܐܳܡܰܪ
ܐ݈ܢܳܐ ܠܟ݂ܽܘܢ
ܓ݁ܶܝܪ ܕ݁ܠܳܐ
ܬ݁ܶܚܙܽܘܢܳܢܝ
ܥܕ݂ܰܡܳܐ
ܕ݁ܬ݂ܺܐܡܪܽܘܢ
ܒ݁ܪܺܝܟ݂ ܗ݈ܽܘ
ܕ݁ܳܐܬ݂ܶܐ
ܒ݁ܰܫܡܶܗ
ܕ݁ܡܳܪܝܳܐ܂</div>
</div>
<div type="ch" n="14">
<div type="title" n="title"> ܀ ܠܘܩܐ ܝܕܕ </div>
<div type="v" n="1">ܘܰܗܘܳܐ
ܕ݁ܟ݂ܰܕ݂ ܥܰܠ
ܠܒ݂ܰܝܬ݁ܳܐ
ܕ݁ܚܰܕ݂ ܡܶܢ
ܪܺܫܶܐ
ܕ݁ܰܦ݂ܪܺܝܫܶܐ
ܕ݁ܢܶܐܟ݂ܽܘܠ
ܠܰܚܡܳܐ
ܒ݁ܝܰܘܡܳܐ
ܕ݁ܫܰܒ݁ܬ݂ܳܐ
ܘܗܶܢܽܘܢ
ܢܳܛܪܺܝܢ ܗ݈ܘܰܘ
ܠܶܗ܂</div>
<div type="v" n="2">ܘܗܳܐ
ܓ݁ܰܒ݂ܪܳܐ ܚܰܕ݂
ܕ݁ܰܟ݂ܢܺܝܫ
ܗ݈ܘܳܐ ܡܰܝܳܐ
ܐܺܝܬ݂ ܗ݈ܘܳܐ
ܩܕ݂ܳܡܰܘܗ݈ܝ܂</div>
<div type="v" n="3">ܘܰܥܢܳܐ
ܝܶܫܽܘܥ ܘܶܐܡܰܪ
ܠܣܳܦ݂ܪܶܐ
ܘܠܰܦ݂ܪܺܝܫܶܐ
ܕ݁ܶܐܢ ܫܰܠܺܝܛ
ܒ݁ܫܰܒ݁ܬ݂ܳܐ
ܠܡܰܐܣܳܝܽܘ܂</div>
<div type="v" n="4">ܗܶܢܽܘܢ
ܕ݁ܶܝܢ ܫܬ݂ܶܩܘ
ܘܰܐܚܕ݁ܶܗ ܗܽܘ
ܘܰܐܣܝܶܗ
ܘܰܫܪܳܝܗ݈ܝ܂</div>
<div type="v" n="5">ܘܶܐܡܰܪ
ܠܗܽܘܢ ܡܰܢܽܘ
ܡܶܢܟ݂ܽܘܢ
ܕ݁ܢܶܦ݁ܶܠ
ܒ݁ܪܶܗ ܐܰܘ
ܬ݁ܰܘܪܶܗ
ܒ݁ܒ݂ܺܪܳܐ
ܒ݁ܝܰܘܡܳܐ
ܕ݁ܫܰܒ݁ܬ݂ܳܐ
ܘܠܳܐ ܡܶܚܕ݂ܳܐ
ܕ݁ܳܠܶܐ ܡܰܣܶܩ
ܠܶܗ܂</div>
<div type="v" n="6">ܘܠܳܐ
ܐܶܫܟ݁ܰܚܘ
ܠܡܶܬ݁ܰܠ ܠܶܗ
ܦ݁ܶܬ݂ܓ݂ܳܡܳܐ
ܥܰܠ ܗܳܕ݂ܶܐ܂</div>
<div type="v" n="7">ܘܶܐܡܰܪ
ܗ݈ܘܳܐ ܡܰܬ݂ܠܳܐ
ܠܘܳܬ݂ ܗܳܢܽܘܢ
ܕ݁ܰܡܙܰܡܢܺܝܢ
ܬ݁ܰܡܳܢ ܥܰܠ
ܕ݁ܚܳܙܶܐ ܗ݈ܘܳܐ
ܠܗܽܘܢ
ܕ݁ܰܡܓ݂ܰܒ݁ܶܝܢ
ܕ݁ܽܘܟ݁ܝܳܬ݂ܳܐ
ܕ݁ܪܺܝܫ
ܣܡܳܟ݂ܶܐ܂</div>
<div type="v" n="8">ܐܶܡܰܬ݂ܝ
ܕ݁ܡܶܙܕ݂ܰܡܰܢ
ܐܰܢ݈ܬ݁ ܡܶܢ
ܐ݈ܢܳܫ ܠܒ݂ܶܝܬ݂
ܡܶܫܬ݁ܽܘܬ݂ܳܐ
ܠܳܐ ܬ݁ܺܐܙܰܠ
ܬ݁ܶܣܬ݁ܡܶܟ݂
ܠܳܟ݂ ܒ݁ܪܺܝܫ
ܣܡܳܟ݂ܳܐ
ܕ݁ܰܠܡܳܐ
ܢܶܗܘܶܐ ܡܙܰܡܰܢ
ܬ݁ܰܡܳܢ ܐ݈ܢܳܫ
ܕ݁ܰܡܝܰܩܰܪ
ܡܶܢܳܟ݂܂</div>
<div type="v" n="9">ܘܢܺܐܬ݂ܶܐ
ܗܰܘ ܡܰܢ
ܕ݁ܠܳܟ݂ ܘܠܶܗ
ܩܪܳܐ ܘܢܺܐܡܰܪ
ܠܳܟ݂ ܕ݁ܗܰܒ݂
ܕ݁ܽܘܟ݁ܬ݂ܳܐ
ܠܗܳܢܳܐ
ܘܬ݂ܶܒ݂ܗܰܬ݂
ܟ݁ܰܕ݂ ܩܳܐܶܡ
ܐܰܢ݈ܬ݁
ܘܳܐܚܶܕ݂
ܐܰܢ݈ܬ݁
ܕ݁ܽܘܟ݁ܬ݂ܳܐ
ܐ݈ܚܪܳܝܬ݁ܳܐ܂</div>
<div type="v" n="10">ܐܶܠܳܐ ܡܳܐ
ܕ݁ܶܐܙܕ݁ܰܡܰܢܬ݁
ܙܶܠ
ܐܶܣܬ݁ܰܡ݈ܟ݁
ܠܳܟ݂
ܒ݁ܚܰܪܬ݂ܳܐ
ܕ݁ܡܳܐ
ܕ݁ܳܐܬ݂ܶܐ ܗܰܘ
ܕ݁ܰܩܪܳܟ݂
ܢܺܐܡܰܪ ܠܳܟ݂
ܪܳܚܶܡܝ
ܐܶܬ݂ܥܰܠܳܐ
ܠܥܶܠ
ܘܶܐܣܬ݁ܰܡ݈ܟ݁
ܘܬ݂ܶܗܘܶܐ ܠܳܟ݂
ܬ݁ܶܫܒ݁ܽܘܚܬ݁ܳܐ
ܩܕ݂ܳܡ
ܟ݁ܽܠܗܽܘܢ
ܕ݁ܰܣܡܺܝܟ݂ܺܝܢ
ܥܰܡܳܟ݂܂</div>
<div type="v" n="11">ܡܶܛܽܠ
ܕ݁ܟ݂ܽܠ
ܕ݁ܰܢܪܺܝܡ
ܢܰܦ݂ܫܶܗ
ܢܶܬ݂ܡܰܟ݁ܰܟ݂
ܘܟ݂ܽܠ
ܕ݁ܢܰܡܶܟ݂
ܢܰܦ݂ܫܶܗ
ܢܶܬ݁ܬ݁ܪܺܝܡ܂</div>
<div type="v" n="12">ܐܶܡܰܪ
ܕ݁ܶܝܢ ܐܳܦ݂
ܠܗܰܘ
ܕ݁ܰܩܪܳܝܗ݈ܝ
ܡܳܐ ܕ݁ܥܳܒ݂ܶܕ݂
ܐܰܢ݈ܬ݁
ܫܳܪܽܘܬ݂ܳܐ ܐܰܘ
ܐܰܚܫܳܡܺܝܬ݂ܳܐ
ܠܳܐ ܬ݁ܶܗܘܶܐ
ܩܳܪܶܐ
ܪܳܚܡܰܝܟ݁
ܐܳܦ݂ܠܳܐ
ܐܰܚܰܝܟ݁ ܐܰܘ
ܐ݈ܚܝܳܢܰܝܟ݁
ܘܠܳܐ
ܫܒ݂ܳܒ݂ܰܝܟ݁
ܥܰܬ݁ܺܝܪܶܐ
ܕ݁ܰܠܡܳܐ ܘܳܐܦ݂
ܗܶܢܽܘܢ
ܢܶܩܪܽܘܢܳܟ݂
ܘܢܶܗܘܶܐ ܠܳܟ݂
ܦ݁ܽܘܪܥܳܢܳܐ
ܗܳܢܳܐ܂</div>
<div type="v" n="13">ܐܶܠܳܐ ܡܳܐ
ܕ݁ܥܳܒ݂ܶܕ݂
ܐܰܢ݈ܬ݁
ܩܽܘܒ݁ܳܠܳܐ
ܩܪܺܝ
ܠܡܶܣܟ݁ܺܢܶܐ
ܣܓ݂ܺܝܦ݂ܶܐ
ܚܓ݂ܺܝܣܶܐ
ܣܡܰܝܳܐ܂</div>
<div type="v" n="14">ܘܛܽܘܒ݂ܰܝܟ݁
ܕ݁ܠܰܝܬ݁ ܠܗܽܘܢ
ܕ݁ܢܶܦ݂ܪܥܽܘܢܳܟ݂
ܢܶܗܘܶܐ ܓ݁ܶܝܪ
ܦ݁ܽܘܪܥܳܢܳܟ݂
ܒ݁ܰܩܝܳܡܳܐ
ܕ݁ܙܰܕ݁ܺܝܩܶܐ܂</div>
<div type="v" n="15">ܟ݁ܰܕ݂
ܫܡܰܥ ܕ݁ܶܝܢ
ܚܰܕ݂ ܡܶܢ
ܗܳܢܽܘܢ
ܕ݁ܰܣܡܺܝܟ݂ܺܝܢ
ܗܳܠܶܝܢ ܐܶܡܰܪ
ܠܶܗ
ܛܽܘܒ݂ܰܘܗ݈ܝ
ܠܡܰܢ
ܕ݁ܢܶܐܟ݂ܽܘܠ
ܠܰܚܡܳܐ
ܒ݁ܡܰܠܟ݁ܽܘܬ݂ܶܗ
ܕ݁ܰܐܠܳܗܳܐ܂</div>
<div type="v" n="16">ܐܳܡܰܪ ܠܶܗ
ܝܶܫܽܘܥ
ܓ݁ܰܒ݂ܪܳܐ ܚܰܕ݂
ܥܒ݂ܰܕ݂
ܐܰܚܫܳܡܺܝܬ݂ܳܐ
ܪܰܒ݁ܬ݂ܳܐ
ܘܰܩܪܳܐ
ܠܣܰܓ݁ܺܝܶܐܐ܂</div>
<div type="v" n="17">ܘܫܰܕ݁ܰܪ
ܥܰܒ݂ܕ݁ܶܗ
ܒ݁ܥܶܕ݁ܳܢܳܐ
ܕ݁ܰܐܚܫܳܡܺܝܬ݂ܳܐ
ܕ݁ܢܺܐܡܰܪ
ܠܰܐܝܠܶܝܢ
ܕ݁ܰܩܪܶܝܢ ܗܳܐ
ܟ݁ܽܠܡܶܕ݁ܶܡ
ܡܛܰܝܰܒ݂
ܠܟ݂ܽܘܢ ܬ݁ܰܘ܂</div>
<div type="v" n="18">ܘܫܰܪܺܝܘ
ܡܶܢ ܚܰܕ݂
ܟ݁ܽܠܗܽܘܢ
ܠܡܶܫܬ݁ܳܐܠܽܘ
ܐܳܡܰܪ ܠܶܗ
ܩܰܕ݂ܡܳܝܳܐ
ܩܪܺܝܬ݂ܳܐ
ܙܶܒ݂ܢܶܬ݂
ܘܰܐܠܺܝܨ ܐ݈ܢܳܐ
ܕ݁ܶܐܦ݁ܽܘܩ
ܐܶܚܙܶܝܗ
ܒ݁ܳܥܶܐ ܐ݈ܢܳܐ
ܡܶܢܳܟ݂
ܫܒ݂ܽܘܩܰܝܢܝ
ܕ݁ܡܶܫܬ݁ܶܐܠ
ܐ݈ܢܳܐ܂</div>
<div type="v" n="19">ܐ݈ܚܪܺܢܳܐ
ܐܳܡܰܪ ܚܰܡܫܳܐ
ܙܰܘܓ݁ܺܝܢ
ܬ݁ܰܘܪܶܐ
ܙܶܒ݂ܢܶܬ݂
ܘܳܐܙܶܠ ܐ݈ܢܳܐ
ܕ݁ܶܐܒ݂ܩܶܐ
ܐܶܢܽܘܢ ܒ݁ܳܥܶܐ
ܐ݈ܢܳܐ ܡܶܢܳܟ݂
ܫܒ݂ܽܘܩܰܝܢܝ
ܕ݁ܡܶܫܬ݁ܶܐܠ
ܐ݈ܢܳܐ܂</div>
<div type="v" n="20">ܘܰܐ݈ܚܪܺܢܳܐ
ܐܳܡܰܪ
ܐܰܢ݈ܬ݁ܬ݂ܳܐ
ܢܶܣܒ݁ܶܬ݂
ܘܡܶܛܽܠ ܗܳܕ݂ܶܐ
ܠܳܐ ܡܶܫܟ݁ܰܚ
ܐ݈ܢܳܐ
ܕ݁ܺܐܬ݂ܶܐ܂</div>
<div type="v" n="21">ܘܶܐܬ݂ܳܐ
ܗܰܘ ܥܰܒ݂ܕ݁ܳܐ
ܘܶܐܡܰܪ ܠܡܳܪܶܗ
ܗܳܠܶܝܢ
ܗܳܝܕ݁ܶܝܢ
ܪܓ݂ܶܙ ܡܳܪܶܐ
ܒ݁ܰܝܬ݁ܳܐ
ܘܶܐܡܰܪ
ܠܥܰܒ݂ܕ݁ܶܗ
ܦ݁ܽܘܩ
ܒ݁ܰܥܓ݂ܰܠ
ܠܫܽܘܩܶܐ
ܘܰܠܒ݂ܺܪܝܳܬ݂ܳܐ
ܕ݁ܰܡܕ݂ܺܝܢ݈ܬ݁ܳܐ
ܘܰܐܥܶܠ ܠܟ݂ܳܐ
ܠܡܶܣܟ݁ܺܢܶܐ
ܘܰܠܡܰܟ݂ܶܐܒ݂ܶܐ
ܘܠܰܡܚܰܓ݁ܪܶܐ
ܘܠܰܥܘܺܝܪܶܐ܂</div>
<div type="v" n="22">ܘܶܐܡܰܪ
ܥܰܒ݂ܕ݁ܳܐ ܡܳܪܝ
ܗܘܳܐ ܐܰܝܟ݂
ܕ݁ܰܦ݂ܩܰܕ݁ܬ݁
ܘܬ݂ܽܘܒ݂ ܐܺܝܬ݂
ܐܰܬ݂ܪܳܐ܂</div>
<div type="v" n="23">ܘܶܐܡܰܪ
ܡܳܪܳܐ
ܠܥܰܒ݂ܕ݁ܶܗ
ܦ݁ܽܘܩ
ܠܽܐܘܪܚܳܬ݂ܳܐ
ܘܰܠܒ݂ܶܝܬ݂
ܣܝܳܓ݂ܶܐ
ܘܰܐܠܽܘܨ
ܕ݁ܢܶܥܠܽܘܢ
ܕ݁ܢܶܬ݂ܡܠܶܐ
ܒ݁ܰܝܬ݁ܝ܂</div>
<div type="v" n="24">ܐܳܡܰܪ
ܐ݈ܢܳܐ ܠܟ݂ܽܘܢ
ܓ݁ܶܝܪ ܕ݁ܚܰܕ݂
ܡܶܢ ܗܳܢܽܘܢ
ܐ݈ܢܳܫܳܐ
ܕ݁ܰܩܪܶܝܢ
ܗ݈ܘܰܘ ܠܳܐ
ܢܶܛܥܡܽܘܢ ܡܶܢ
ܐܰܚܫܳܡܺܝܬ݂ܝ܂</div>
<div type="v" n="25">ܘܟ݂ܰܕ݂
ܐܳܙܺܠ݈ܝܢ
ܗ݈ܘܰܘ ܥܰܡܶܗ
ܟ݁ܶܢܫܶܐ
ܣܰܓ݁ܺܝܶܐܐ
ܐܶܬ݂ܦ݁ܢܺܝ
ܘܶܐܡܰܪ
ܠܗܽܘܢ܂</div>
<div type="v" n="26">ܡܰܢ
ܕ݁ܳܐܬ݂ܶܐ
ܠܘܳܬ݂ܝ ܘܠܳܐ
ܣܳܢܶܐ
ܠܰܐܒ݂ܽܘܗ݈ܝ
ܘܠܶܐܡܶܗ
ܘܠܰܐܚܰܘܗ݈ܝ
ܘܠܰܐܚܘܳܬ݂ܶܗ
ܘܠܰܐܢ݈ܬ݁ܬ݂ܶܗ
ܘܠܰܒ݂ܢܰܘܗ݈ܝ
ܘܳܐܦ݂
ܠܢܰܦ݂ܫܶܗ
ܬ݁ܰܠܡܺܝܕ݂ܳܐ
ܠܳܐ ܡܶܫܟ݁ܰܚ
ܕ݁ܢܶܗܘܶܐ
ܠܺܝ܂</div>
<div type="v" n="27">ܘܡܰܢ
ܕ݁ܠܳܐ ܫܳܩܶܠ
ܨܠܺܝܒ݂ܶܗ
ܘܳܐܬ݂ܶܐ
ܒ݁ܳܬ݂ܰܪܝ
ܬ݁ܰܠܡܺܝܕ݂ܳܐ
ܠܳܐ ܡܶܫܟ݁ܰܚ
ܕ݁ܢܶܗܘܶܐ
ܠܺܝ܂</div>
<div type="v" n="28">ܡܰܢܽܘ
ܓ݁ܶܝܪ
ܡܶܢܟ݂ܽܘܢ
ܕ݁ܨܳܒ݂ܶܐ
ܕ݁ܢܶܒ݂ܢܶܐ
ܡܰܓ݂ܕ݁ܠܳܐ
ܘܠܳܐ ܠܽܘܩܕ݂ܰܡ
ܝܳܬ݂ܶܒ݂
ܚܳܫܶܒ݂
ܢܶܦ݂ܩܳܬ݂ܶܗ
ܐܶܢ ܐܺܝܬ݂ ܠܶܗ
ܠܰܡܫܰܠܳܡܽܘܬ݂ܶܗ܂</div>
<div type="v" n="29">ܕ݁ܠܳܐ
ܟ݁ܰܕ݂ ܢܣܺܝܡ
ܫܶܬ݂ܶܐܣܬ݁ܳܐ
ܘܠܳܐ ܢܶܫܟ݁ܰܚ
ܠܰܡܫܰܠܳܡܽܘ
ܟ݁ܽܠ ܕ݁ܚܳܙܶܝܢ
ܢܶܗܘܽܘܢ
ܡܒ݂ܰܙܚܺܝܢ
ܒ݁ܶܗ܂</div>
<div type="v" n="30">ܘܳܐܡܪܺܝܢ
ܕ݁ܗܳܢܳܐ
ܓ݁ܰܒ݂ܪܳܐ
ܫܰܪܺܝ
ܠܡܶܒ݂ܢܳܐ ܘܠܳܐ
ܐܶܫܟ݁ܰܚ
ܠܰܡܫܰܠܳܡܽܘ܂</div>
<div type="v" n="31">ܐܰܘ ܡܰܢܽܘ
ܡܰܠܟ݁ܳܐ
ܕ݁ܳܐܙܶܠ
ܠܰܩܪܳܒ݂ܳܐ
ܠܡܶܬ݂ܟ݁ܰܬ݁ܳܫܽܘ
ܥܰܡ ܡܰܠܟ݁ܳܐ
ܚܰܒ݂ܪܶܗ ܘܠܳܐ
ܠܽܘܩܕ݂ܰܡ
ܡܶܬ݂ܪܰܥܶܐ
ܕ݁ܶܐܢ ܡܶܫܟ݁ܰܚ
ܒ݁ܥܶܣܪܳܐ
ܐܰܠܦ݂ܺܝܢ
ܠܡܶܐܪܰܥ ܠܗܰܘ
ܕ݁ܳܐܬ݂ܶܐ
ܥܠܰܘܗ݈ܝ
ܒ݁ܥܶܣܪܺܝܢ
ܐܰܠܦ݂ܺܝܢ܂</div>
<div type="v" n="32">ܘܶܐܢ
ܕ݁ܶܝܢ ܠܳܐ
ܥܰܕ݂ ܗܽܘ
ܪܰܚܺܝܩ ܡܶܢܶܗ
ܡܫܰܕ݁ܰܪ
ܐܺܝܙܓ݁ܰܕ݁ܶܐ
ܘܒ݂ܳܥܶܐ ܥܰܠ
ܫܠܳܡܳܐ܂</div>
<div type="v" n="33">ܗܳܟ݂ܰܢܳܐ
ܟ݁ܽܠܢܳܫ
ܡܶܢܟ݂ܽܘܢ
ܕ݁ܠܳܐ ܫܳܒ݂ܶܩ
ܟ݁ܽܠܶܗ
ܩܶܢܝܳܢܶܗ ܠܳܐ
ܡܶܫܟ݁ܰܚ
ܕ݁ܢܶܗܘܶܐ ܠܺܝ
ܬ݁ܰܠܡܺܝܕ݂ܳܐ܂</div>
<div type="v" n="34">ܫܰܦ݁ܺܝܪܳܐ
ܗ݈ܝ ܡܶܠܚܳܐ
ܐܶܢ ܕ݁ܶܝܢ
ܐܳܦ݂ ܡܶܠܚܳܐ
ܬ݁ܶܦ݂ܟ݁ܰܗ
ܒ݁ܡܳܢܳܐ
ܬ݁ܶܬ݂ܡܠܰܚ܂</div>
<div type="v" n="35">ܠܳܐ
ܠܰܐܪܥܳܐ ܘܠܳܐ
ܠܙܶܒ݂ܠܳܐ
ܐܳܙܳܠ݈ܐ ܠܒ݂ܰܪ
ܫܳܕ݂ܶܝܢ ܠܳܗ
ܡܰܢ ܕ݁ܺܐܝܬ݂
ܠܶܗ ܐܶܕ݂ܢܶܐ
ܕ݁ܢܶܫܡܰܥ
ܢܶܫܡܰܥ܂</div>
</div>
<div type="ch" n="15">
<div type="title" n="title"> ܀ ܠܘܩܐ ܝܗܗ </div>
<div type="v" n="1">ܡܶܬ݂ܩܰܪܒ݂ܺܝܢ
ܗ݈ܘܰܘ ܕ݁ܶܝܢ
ܠܘܳܬ݂ܶܗ
ܡܳܟ݂ܣܶܐ
ܘܚܰܛܳܝܶܐ
ܕ݁ܢܶܫܡܥܽܘܢܳܝܗ݈ܝ܂</div>
<div type="v" n="2">ܘܣܳܦ݂ܪܶܐ
ܘܰܦ݂ܪܺܝܫܶܐ
ܪܳܛܢܺܝܢ ܗ݈ܘܰܘ
ܘܳܐܡܪܺܝܢ
ܗܳܢܳܐ
ܠܚܰܛܳܝܶܐ
ܡܩܰܒ݁ܶܠ
ܘܳܐܟ݂ܶܠ
ܥܰܡܗܽܘܢ܂</div>
<div type="v" n="3">ܘܶܐܡܰܪ
ܠܗܽܘܢ ܝܶܫܽܘܥ
ܡܰܬ݂ܠܳܐ
ܗܳܢܳܐ܂</div>
<div type="v" n="4">ܡܰܢܽܘ
ܡܶܢܟ݂ܽܘܢ
ܓ݁ܰܒ݂ܪܳܐ
ܕ݁ܺܐܝܬ݂ ܠܶܗ
ܡܳܐܐ ܥܶܪܒ݁ܺܝܢ
ܘܶܐܢ ܢܺܐܒ݂ܰܕ݂
ܚܰܕ݂ ܡܶܢܗܽܘܢ
ܠܳܐ ܫܳܒ݂ܶܩ
ܬ݁ܶܫܥܺܝܢ
ܘܬ݂ܶܫܥܳܐ
ܒ݁ܕ݂ܰܒ݂ܪܳܐ
ܘܳܐܙܶܠ ܒ݁ܳܥܶܐ
ܠܗܰܘ
ܕ݁ܶܐܒ݂ܰܕ݂
ܥܕ݂ܰܡܳܐ
ܕ݁ܢܶܫܟ݁ܚܺܝܘܗ݈ܝ܂</div>
<div type="v" n="5">ܘܡܳܐ
ܕ݁ܶܐܫܟ݁ܚܶܗ
ܚܳܕ݂ܶܐ ܘܫܳܩܶܠ
ܠܶܗ ܥܰܠ
ܟ݁ܰܬ݂ܦ݁ܳܬ݂ܶܗ܂</div>
<div type="v" n="6">ܘܳܐܬ݂ܶܐ
ܠܒ݂ܰܝܬ݁ܶܗ
ܘܩܳܪܶܐ
ܠܪܳܚܡܰܘܗ݈ܝ
ܘܠܰܫܒ݂ܳܒ݂ܰܘܗ݈ܝ
ܘܳܐܡܰܪ ܠܗܽܘܢ
ܚܕ݂ܰܘ ܥܰܡܝ
ܕ݁ܶܐܫܟ݁ܚܶܬ݂
ܥܶܪܒ݁ܝ
ܕ݁ܰܐܒ݁ܺܝܕ݂
ܗܘܳܐ܂</div>
<div type="v" n="7">ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܗܳܟ݂ܰܢܳܐ
ܬ݁ܶܗܘܶܐ
ܚܰܕ݂ܽܘܬ݂ܳܐ
ܒ݁ܰܫܡܰܝܳܐ ܥܰܠ
ܚܰܕ݂ ܚܰܛܳܝܳܐ
ܕ݁ܬ݂ܳܐܶܒ݂ ܐܰܘ
ܥܰܠ ܬ݁ܶܫܥܺܝܢ
ܘܬ݂ܶܫܥܳܐ
ܙܰܕ݁ܺܝܩܺܝܢ
ܕ݁ܠܳܐ
ܡܶܬ݂ܒ݁ܰܥܝܳܐ
ܠܗܽܘܢ
ܬ݁ܝܳܒ݁ܽܘܬ݂ܳܐ܂</div>
<div type="v" n="8">ܐܰܘ
ܐܰܝܕ݂ܳܐ ܗ݈ܝ
ܐܰܢ݈ܬ݁ܬ݂ܳܐ
ܕ݁ܺܐܝܬ݂ ܠܳܗ
ܥܶܣܪܳܐ
ܙܽܘܙܺܝܢ
ܘܬ݂ܰܘܒ݁ܶܕ݂
ܚܰܕ݂ ܡܶܢܗܽܘܢ
ܘܠܳܐ ܡܰܢܗܪܳܐ
ܫܪܳܓ݂ܳܐ
ܘܚܳܡܳܐ
ܒ݁ܰܝܬ݁ܳܐ
ܘܒ݂ܳܥܝܳܐ ܠܶܗ
ܒ݁ܛܺܝܠܳܐܝܺܬ݂
ܥܕ݂ܰܡܳܐ
ܕ݁ܬ݂ܶܫܟ݁ܚܺܝܘܗ݈ܝ܂</div>
<div type="v" n="9">ܘܡܳܐ
ܕ݁ܶܐܫܟ݁ܰܚܬ݂ܶܗ
ܩܳܪܝܳܐ
ܠܪܳܚܡܳܬ݂ܳܗ
ܘܠܰܫܒ݂ܳܒ݂ܳܬ݂ܳܗ
ܘܳܐܡܪܳܐ ܠܗܶܝܢ
ܚܕ݂ܳܝܶܝܢ ܥܰܡܝ
ܕ݁ܶܐܫܟ݁ܚܶܬ݂
ܙܽܘܙܝ
ܕ݁ܰܐܒ݁ܺܝܕ݂
ܗ݈ܘܳܐ܂</div>
<div type="v" n="10">ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܗܳܟ݂ܰܢܳܐ
ܬ݁ܶܗܘܶܐ
ܚܰܕ݂ܽܘܬ݂ܳܐ
ܩܕ݂ܳܡ
ܡܰܠܰܐܟ݂ܰܘܗ݈ܝ
ܕ݁ܰܐܠܳܗܳܐ ܥܰܠ
ܚܰܕ݂ ܚܰܛܳܝܳܐ
ܕ݁ܬ݂ܳܐܶܒ݂܂</div>
<div type="v" n="11">ܘܶܐܡܰܪ
ܗ݈ܘܳܐ ܠܗܽܘܢ
ܬ݁ܽܘܒ݂ ܝܶܫܽܘܥ
ܠܓ݂ܰܒ݂ܪܳܐ
ܚܰܕ݂ ܐܺܝܬ݂
ܗ݈ܘܳܐ ܠܶܗ
ܒ݁ܢܰܝܳܐ
ܬ݁ܪܶܝܢ܂</div>
<div type="v" n="12">ܘܶܐܡܰܪ
ܠܶܗ ܒ݁ܪܶܗ
ܙܥܽܘܪܳܐ ܐܳܒ݂ܝ
ܗܰܒ݂ ܠܺܝ
ܦ݁ܳܠܓ݁ܽܘܬ݂ܳܐ
ܕ݁ܡܳܛܝܳܐ ܠܺܝ
ܡܶܢ ܒ݁ܰܝܬ݁ܳܟ݂
ܘܦ݂ܰܠܶܓ݂
ܠܗܽܘܢ
ܩܶܢܝܳܢܶܗ܂</div>
<div type="v" n="13">ܘܡܶܢ
ܒ݁ܳܬ݂ܰܪ
ܝܰܘܡܳܬ݂ܳܐ
ܩܰܠܺܝܠ ܟ݁ܰܢܶܫ
ܗܰܘ ܒ݁ܪܶܗ
ܙܥܽܘܪܳܐ ܟ݁ܽܠ
ܡܶܕ݁ܶܡ
ܕ݁ܰܡܛܳܝܗ݈ܝ
ܘܶܐܙܰܠ
ܠܰܐܬ݂ܪܳܐ
ܪܰܚܺܝܩܳܐ
ܘܬ݂ܰܡܳܢ
ܒ݁ܰܕ݁ܰܪ
ܩܶܢܝܳܢܶܗ
ܟ݁ܰܕ݂ ܚܳܝܶܐ
ܦ݁ܰܪܳܚܳܐܝܺܬ݂܂</div>
<div type="v" n="14">ܘܟ݂ܰܕ݂
ܓ݁ܰܡܰܪ ܟ݁ܽܠ
ܡܶܕ݁ܶܡ
ܕ݁ܺܐܝܬ݂ ܗ݈ܘܳܐ
ܠܶܗ ܗܘܳܐ
ܟ݁ܰܦ݂ܢܳܐ
ܪܰܒ݁ܳܐ
ܒ݁ܰܐܬ݂ܪܳܐ ܗܰܘ
ܘܫܰܪܺܝ ܚܳܣܰܪ
ܠܶܗ܂</div>
<div type="v" n="15">ܘܶܐܙܰܠ
ܢܩܶܦ݂ ܠܶܗ
ܠܚܰܕ݂ ܡܶܢ
ܒ݁ܢܰܝ
ܡܕ݂ܺܝܢ݈ܬ݁ܳܐ
ܕ݁ܰܐܬ݂ܪܳܐ ܗܰܘ
ܘܗܽܘ ܫܰܕ݁ܪܶܗ
ܠܰܩܪܺܝܬ݂ܳܐ
ܠܡܶܪܥܳܐ
ܚܙܺܝܪܶܐ܂</div>
<div type="v" n="16">ܘܡܶܬ݂ܪܰܓ݂ܪܰܓ݂
ܗ݈ܘܳܐ ܠܡܶܡܠܳܐ
ܟ݁ܰܪܣܶܗ ܡܶܢ
ܚܰܪܽܘܒ݂ܶܐ
ܗܳܢܽܘܢ
ܕ݁ܳܐܟ݂ܠܺܝܢ
ܗ݈ܘܰܘ ܚܙܺܝܪܶܐ
ܘܠܳܐ ܐ݈ܢܳܫ
ܝܳܗܶܒ݂ ܗ݈ܘܳܐ
ܠܶܗ܂</div>
<div type="v" n="17">ܘܟ݂ܰܕ݂
ܐܶܬ݂ܳܐ ܠܘܳܬ݂
ܢܰܦ݂ܫܶܗ ܐܶܡܰܪ
ܟ݁ܡܳܐ ܗܳܫܳܐ
ܐܰܓ݂ܺܝܪܶܐ
ܐܺܝܬ݂ ܒ݁ܶܝܬ݂
ܐܳܒ݂ܝ
ܕ݁ܝܰܬ݁ܺܝܪ
ܠܗܽܘܢ ܠܰܚܡܳܐ
ܘܶܐܢܳܐ
ܗܳܪܟ݁ܳܐ
ܠܟ݂ܰܦ݂ܢܝ
ܐܳܒ݂ܶܕ݂
ܐ݈ܢܳܐ܂</div>
<div type="v" n="18">ܐܶܩܽܘܡ
ܐܺܙܰܠ ܠܘܳܬ݂
ܐܳܒ݂ܝ ܘܺܐܡܰܪ
ܠܶܗ ܐܳܒ݂ܝ
ܚܛܺܝܬ݂
ܒ݁ܰܫܡܰܝܳܐ
ܘܰܩܕ݂ܳܡܰܝܟ݁܂</div>
<div type="v" n="19">ܘܠܳܐ
ܡܶܟ݁ܺܝܠ ܫܳܘܶܐ
ܐ݈ܢܳܐ
ܕ݁ܰܒ݂ܪܳܟ݂
ܐܶܬ݂ܩܪܶܐ
ܥܒ݂ܶܕ݂ܰܝܢܝ
ܐܰܝܟ݂ ܚܰܕ݂
ܡܶܢ
ܐܰܓ݂ܺܝܪܰܝܟ݁܂</div>
<div type="v" n="20">ܘܩܳܡ
ܐܶܬ݂ܳܐ ܠܘܳܬ݂
ܐܰܒ݂ܽܘܗ݈ܝ
ܘܥܰܕ݂ ܗܽܘ
ܪܰܚܺܝܩ
ܚܙܳܝܗ݈ܝ
ܐܰܒ݂ܽܘܗ݈ܝ
ܘܶܐܬ݂ܪܰܚܰܡ
ܥܠܰܘܗ݈ܝ
ܘܰܪܗܶܛ ܢܦ݂ܰܠ
ܥܰܠ ܨܰܘܪܶܗ
ܘܢܰܫܩܶܗ܂</div>
<div type="v" n="21">ܘܶܐܡܰܪ
ܠܶܗ ܒ݁ܪܶܗ
ܐܳܒ݂ܝ ܚܛܺܝܬ݂
ܒ݁ܰܫܡܰܝܳܐ
ܘܰܩܕ݂ܳܡܰܝܟ݁
ܘܠܳܐ ܫܳܘܶܐ
ܐ݈ܢܳܐ
ܕ݁ܰܒ݂ܪܳܟ݂
ܐܶܬ݂ܩܪܶܐ܂</div>
<div type="v" n="22">ܐܶܡܰܪ
ܕ݁ܶܝܢ
ܐܰܒ݂ܽܘܗ݈ܝ
ܠܥܰܒ݂ܕ݁ܰܘܗ݈ܝ
ܐܰܦ݁ܶܩܘ
ܐܶܣܛܠܳܐ
ܪܺܫܳܝܬ݁ܳܐ
ܐܰܠܒ݁ܶܫܽܘܗ݈ܝ
ܘܣܺܝܡܘ
ܥܶܙܶܩܬ݂ܳܐ
ܒ݁ܺܐܝܕ݂ܶܗ
ܘܰܐܣܶܐܢܽܘܗ݈ܝ
ܡܣܳܢܶܐ܂</div>
<div type="v" n="23">ܘܰܐܝܬ݁ܰܘ
ܩܛܽܘܠܘ
ܬ݁ܰܘܪܳܐ
ܕ݁ܦ݂ܶܛܡܳܐ
ܘܢܶܐܟ݂ܽܘܠ
ܘܢܶܬ݂ܒ݁ܰܣܰܡ܂</div>
<div type="v" n="24">ܕ݁ܗܳܢܳܐ
ܒ݁ܶܪܝ ܡܺܝܬ݂ܳܐ
ܗܘܳܐ ܘܰܚܝܳܐ
ܘܰܐܒ݁ܺܝܕ݂ܳܐ
ܗܘܳܐ
ܘܶܐܫܬ݁ܟ݂ܰܚ
ܘܫܰܪܺܝܘ
ܠܡܶܬ݂ܒ݁ܰܣܳܡܽܘ܂</div>
<div type="v" n="25">ܗܰܘ ܕ݁ܶܝܢ
ܒ݁ܪܶܗ
ܩܰܫܺܝܫܳܐ
ܒ݁ܰܩܪܺܝܬ݂ܳܐ
ܗ݈ܘܳܐ ܘܟ݂ܰܕ݂
ܐܶܬ݂ܳܐ
ܘܰܩܪܶܒ݂ ܠܘܳܬ݂
ܒ݁ܰܝܬ݁ܳܐ ܫܡܰܥ
ܩܳܠ ܙܡܳܪܳܐ
ܕ݁ܣܰܓ݁ܺܝܶܐܐ܂</div>
<div type="v" n="26">ܘܰܩܪܳܐ
ܠܚܰܕ݂ ܡܶܢ
ܛܠܳܝܶܐ
ܘܫܰܐܠܶܗ ܡܳܢܰܘ
ܗܳܢܳܐ܂</div>
<div type="v" n="27">ܐܳܡܰܪ ܠܶܗ
ܐܰܚܽܘܟ݂
ܐܶܬ݂ܳܐ ܘܰܩܛܰܠ
ܐܰܒ݂ܽܘܟ݂
ܬ݁ܰܘܪܳܐ
ܕ݁ܦ݂ܶܛܡܳܐ
ܕ݁ܟ݂ܰܕ݂ ܚܠܺܝܡ
ܐܰܩܒ݁ܠܶܗ܂</div>
<div type="v" n="28">ܘܰܪܓ݂ܶܙ
ܘܠܳܐ ܨܳܒ݂ܶܐ
ܗ݈ܘܳܐ ܠܡܶܥܰܠ
ܘܰܢܦ݂ܰܩ
ܐܰܒ݂ܽܘܗ݈ܝ
ܒ݁ܥܳܐ ܡܶܢܶܗ܂</div>
<div type="v" n="29">ܗܽܘ ܕ݁ܶܝܢ
ܐܶܡܰܪ
ܠܰܐܒ݂ܽܘܗ݈ܝ
ܗܳܐ ܟ݁ܡܳܐ
ܫܢܺܝܢ ܦ݁ܳܠܰܚ
ܐ݈ܢܳܐ ܠܳܟ݂
ܥܰܒ݂ܕ݁ܽܘܬ݂ܳܐ
ܘܠܳܐ ܡܶܡܬ݂ܽܘܡ
ܥܶܒ݂ܪܶܬ݂
ܦ݁ܽܘܩܕ݁ܳܢܳܟ݂
ܘܡܶܢ ܡܬ݂ܽܘܡ
ܓ݁ܰܕ݂ܝܳܐ ܠܳܐ
ܝܰܗ݈ܒ݂ܬ݁ ܠܺܝ
ܕ݁ܶܐܬ݂ܒ݁ܰܣܰܡ
ܥܰܡ ܪܳܚܡܰܝ܂</div>
<div type="v" n="30">ܠܗܳܢܳܐ
ܕ݁ܶܝܢ ܒ݁ܪܳܟ݂
ܟ݁ܰܕ݂ ܦ݁ܰܪܰܚ
ܩܶܢܝܳܢܳܟ݂ ܥܰܡ
ܙܳܢܝܳܬ݂ܳܐ
ܘܶܐܬ݂ܳܐ
ܢܟ݂ܰܣܬ݁ ܠܶܗ
ܬ݁ܰܘܪܳܐ
ܕ݁ܦ݂ܶܛܡܳܐ܂</div>
<div type="v" n="31">ܐܳܡܰܪ ܠܶܗ
ܐܰܒ݂ܽܘܗ݈ܝ
ܒ݁ܶܪܝ ܐܰܢ݈ܬ݁
ܒ݁ܟ݂ܽܠܙܒ݂ܰܢ
ܥܰܡܝ ܐܰܢ݈ܬ݁
ܘܟ݂ܽܠܡܶܕ݁ܶܡ
ܕ݁ܺܝܠܝ
ܕ݁ܺܝܠܳܟ݂
ܗ݈ܽܘ܂</div>
<div type="v" n="32">ܠܡܶܒ݂ܣܰܡ
ܕ݁ܶܝܢ ܘܳܠܶܐ
ܗ݈ܘܳܐ ܠܰܢ
ܘܰܠܡܶܚܕ݁ܳܐ
ܕ݁ܗܳܢܳܐ
ܐܰܚܽܘܟ݂
ܡܺܝܬ݂ܳܐ ܗܘܳܐ
ܘܰܚܝܳܐ
ܘܰܐܒ݁ܺܝܕ݂ܳܐ
ܗܘܳܐ
ܘܶܐܫܬ݁ܟ݂ܰܚ܂</div>
</div>
<div type="ch" n="16">
<div type="title" n="title"> ܀ ܠܘܩܐ ܝܘܘ </div>
<div type="v" n="1">ܘܶܐܡܰܪ
ܡܰܬ݂ܠܳܐ ܠܘܳܬ݂
ܬ݁ܰܠܡܺܝܕ݂ܰܘܗ݈ܝ
ܓ݁ܰܒ݂ܪܳܐ ܚܰܕ݂
ܐܺܝܬ݂ ܗ݈ܘܳܐ
ܥܰܬ݁ܺܝܪܳܐ
ܘܺܐܝܬ݂ ܗ݈ܘܳܐ
ܠܶܗ
ܪܰܒ݁ܰܝܬ݁ܳܐ
ܘܶܐܬ݂ܶܐܟ݂ܶܠܘ
ܠܶܗ ܩܰܪܨܰܘܗ݈ܝ
ܕ݁ܩܶܢܝܳܢܶܗ
ܡܦ݂ܰܪܰܚ܂</div>
<div type="v" n="2">ܘܰܩܪܳܝܗ݈ܝ
ܡܳܪܶܗ ܘܶܐܡܰܪ
ܠܶܗ ܡܳܢܰܘ
ܗܳܢܳܐ ܕ݁ܫܳܡܰܥ
ܐ݈ܢܳܐ ܥܠܰܝܟ݁
ܗܰܒ݂ ܠܺܝ
ܚܽܘܫܒ݁ܳܢܳܐ
ܕ݁ܪܰܒ݁ܰܬ݂
ܒ݁ܰܝܬ݁ܽܘܬ݂ܳܟ݂
ܠܳܐ ܓ݁ܶܝܪ
ܡܶܫܟ݁ܰܚ
ܐܰܢ݈ܬ݁
ܡܶܟ݁ܺܝܠ
ܪܰܒ݁ܰܝܬ݁ܳܐ
ܕ݁ܬ݂ܶܗܘܶܐ
ܠܺܝ܂</div>
<div type="v" n="3">ܐܳܡܰܪ ܗܰܘ
ܪܰܒ݁ܰܝܬ݁ܳܐ
ܒ݁ܢܰܦ݂ܫܶܗ
ܡܳܢܳܐ
ܐܶܥܒ݁ܶܕ݂
ܕ݁ܡܳܪܝ ܫܳܩܶܠ
ܠܳܗ ܡܶܢܝ
ܪܰܒ݁ܰܬ݂
ܒ݁ܰܝܬ݁ܽܘܬ݂ܳܐ
ܕ݁ܶܐܚܦ݁ܽܘܪ
ܠܳܐ ܡܶܫܟ݁ܰܚ
ܐ݈ܢܳܐ
ܘܰܠܡܶܚܕ݁ܰܪ
ܒ݁ܳܗܶܬ݂
ܐ݈ܢܳܐ܂</div>
<div type="v" n="4">ܝܶܕ݂ܥܶܬ݂
ܡܳܢܳܐ
ܐܶܥܒ݁ܶܕ݂
ܕ݁ܡܳܐ
ܕ݁ܢܶܦ݂ܩܶܬ݂
ܡܶܢ ܪܰܒ݁ܰܬ݂
ܒ݁ܰܝܬ݁ܽܘܬ݂ܳܐ
ܢܩܰܒ݁ܠܽܘܢܳܢܝ
ܒ݁ܒ݂ܳܬ݁ܰܝܗܽܘܢ܂</div>
<div type="v" n="5">ܘܰܩܪܳܐ
ܚܰܕ݂ ܚܰܕ݂ ܡܶܢ
ܚܰܝܳܒ݂ܶܐ
ܕ݁ܡܳܪܶܗ
ܘܶܐܡܰܪ
ܠܩܰܕ݂ܡܳܝܳܐ
ܟ݁ܡܳܐ ܚܰܝܳܒ݂
ܐܰܢ݈ܬ݁
ܠܡܳܪܝ܂</div>
<div type="v" n="6">ܐܳܡܰܪ ܠܶܗ
ܡܳܐܐ ܡܰܬ݂ܪܝܳܢ
ܡܶܫܚܳܐ ܐܳܡܰܪ
ܠܶܗ ܣܰܒ݂
ܟ݁ܬ݂ܳܒ݂ܳܟ݂
ܘܬ݂ܶܒ݂
ܒ݁ܰܥܓ݂ܰܠ
ܟ݁ܬ݂ܽܘܒ݂
ܚܰܡܫܺܝܢ
ܡܰܬ݂ܪܝܳܢ܂</div>
<div type="v" n="7">ܘܶܐܡܰܪ
ܠܰܐ݈ܚܪܺܢܳܐ
ܘܰܐܢ݈ܬ݁ ܡܳܢܳܐ
ܚܰܝܳܒ݂ ܐܰܢ݈ܬ݁
ܠܡܳܪܝ ܐܳܡܰܪ
ܠܶܗ ܡܳܐܐ
ܟ݁ܽܘܪܺܝܢ
ܚܶܛܶܐ ܐܳܡܰܪ
ܠܶܗ ܩܰܒ݁ܶܠ
ܟ݁ܬ݂ܳܒ݂ܳܟ݂
ܘܬ݂ܶܒ݂
ܟ݁ܬ݂ܽܘܒ݂
ܬ݁ܡܳܢܺܐܝܢ
ܟ݁ܽܘܪܺܝܢ܂</div>
<div type="v" n="8">ܘܫܰܒ݁ܰܚ
ܡܳܪܰܢ
ܠܪܰܒ݁ܰܝܬ݁ܳܐ
ܕ݁ܥܰܘܠܳܐ
ܕ݁ܚܰܟ݁ܺܝܡܳܐܝܺܬ݂
ܥܒ݂ܰܕ݂
ܒ݁ܢܰܘܗ݈ܝ
ܓ݁ܶܝܪ
ܕ݁ܥܳܠܡܳܐ
ܗܳܢܳܐ
ܚܰܟ݁ܺܝܡܺܝܢ
ܐܶܢܽܘܢ ܡܶܢ
ܒ݁ܢܰܘܗ݈ܝ
ܕ݁ܢܽܘܗܪܳܐ
ܒ݁ܫܰܪܒ݁ܰܬ݂ܗܽܘܢ
ܗܳܕ݂ܶܐ܂</div>
<div type="v" n="9">ܘܳܐܦ݂
ܐܶܢܳܐ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܰܥܒ݂ܶܕ݂ܘ
ܠܟ݂ܽܘܢ ܪܳܚܡܶܐ
ܡܶܢ ܡܳܡܽܘܢܳܐ
ܗܳܢܳܐ
ܕ݁ܥܰܘܠܳܐ
ܕ݁ܡܳܐ
ܕ݁ܰܓ݂ܡܰܪ
ܢܩܰܒ݁ܠܽܘܢܳܟ݂ܽܘܢ
ܒ݁ܰܡܛܰܠܰܝܗܽܘܢ
ܕ݁ܰܠܥܳܠܰܡ܂</div>
<div type="v" n="10">ܡܰܢ
ܕ݁ܰܒ݂ܩܰܠܺܝܠ
ܡܗܰܝܡܰܢ ܐܳܦ݂
ܒ݁ܣܰܓ݁ܺܝ
ܡܗܰܝܡܰܢ ܗ݈ܽܘ
ܘܡܰܢ
ܕ݁ܰܒ݂ܩܰܠܺܝܠ
ܥܰܘܳܠ ܐܳܦ݂
ܒ݁ܣܰܓ݁ܺܝ
ܥܰܘܳܠ ܗ݈ܽܘ܂</div>
<div type="v" n="11">ܐܶܢ
ܗܳܟ݂ܺܝܠ
ܒ݁ܡܳܡܽܘܢܳܐ
ܕ݁ܥܰܘܠܳܐ
ܡܗܰܝܡܢܶܐ ܠܳܐ
ܗܘܰܝܬ݁ܽܘܢ
ܫܪܳܪܳܐ ܠܟ݂ܽܘܢ
ܡܰܢܽܘ
ܡܗܰܝܡܶܢ܂</div>
<div type="v" n="12">ܘܶܐܢ
ܒ݁ܰܕ݂ܠܳܐ
ܕ݁ܺܝܠܟ݂ܽܘܢ
ܠܳܐ
ܐܶܫܬ݁ܟ݂ܰܚܬ݁ܽܘܢ
ܡܗܰܝܡܢܶܐ
ܕ݁ܺܝܠܟ݂ܽܘܢ
ܡܰܢܽܘ ܢܶܬ݁ܶܠ
ܠܟ݂ܽܘܢ܂</div>
<div type="v" n="13">ܠܰܝܬ݁
ܥܰܒ݂ܕ݁ܳܐ
ܕ݁ܡܶܫܟ݁ܰܚ
ܠܰܬ݂ܪܶܝܢ
ܡܳܪܰܘܳܢ
ܠܡܶܦ݂ܠܰܚ ܐܰܘ
ܓ݁ܶܝܪ ܠܚܰܕ݂
ܢܶܣܢܶܐ
ܘܠܰܐ݈ܚܪܺܢܳܐ
ܢܶܪܚܰܡ ܐܰܘ
ܠܚܰܕ݂ ܢܝܰܩܰܪ
ܘܠܰܐ݈ܚܪܺܢܳܐ
ܢܫܽܘܛ ܠܳܐ
ܡܶܫܟ݁ܚܺܝܢ
ܐܢ݈ܬ݁ܽܘܢ
ܠܡܶܦ݂ܠܰܚ
ܠܰܐܠܳܗܳܐ
ܘܰܠܡܳܡܽܘܢܳܐ܂</div>
<div type="v" n="14">ܦ݁ܪܺܝܫܶܐ
ܕ݁ܶܝܢ ܟ݁ܰܕ݂
ܫܡܰܥܘ ܗܳܠܶܝܢ
ܟ݁ܽܠܗܶܝܢ
ܡܶܛܽܠ
ܕ݁ܪܳܚܡܺܝܢ
ܗ݈ܘܰܘ
ܟ݁ܶܣܦ݁ܳܐ
ܡܡܰܝܩܺܝܢ
ܗ݈ܘܰܘ ܒ݁ܶܗ܂</div>
<div type="v" n="15">ܝܶܫܽܘܥ
ܕ݁ܶܝܢ ܐܶܡܰܪ
ܠܗܽܘܢ
ܐܰܢ݈ܬ݁ܽܘܢ
ܐܶܢܽܘܢ
ܕ݁ܰܡܙܰܕ݁ܩܺܝܢ
ܢܰܦ݂ܫܗܽܘܢ
ܩܕ݂ܳܡ ܒ݁ܢܰܝ
ܐ݈ܢܳܫܳܐ
ܐܰܠܳܗܳܐ ܕ݁ܶܝܢ
ܝܳܕ݂ܰܥ
ܠܶܒ݁ܰܘܳܬ݂ܟ݂ܽܘܢ
ܕ݁ܡܶܕ݁ܶܡ
ܕ݁ܪܳܡ ܒ݁ܶܝܬ݂
ܒ݁ܢܰܝܢܳܫܳܐ
ܩܕ݂ܳܡ ܐܰܠܳܗܳܐ
ܢܕ݂ܺܝܕ݂
ܗ݈ܽܘ܂</div>
<div type="v" n="16">ܢܳܡܽܘܣܳܐ
ܘܰܢܒ݂ܺܝܶܐ
ܥܕ݂ܰܡܳܐ
ܠܝܽܘܚܰܢܳܢ ܡܶܢ
ܗܳܝܕ݁ܶܝܢ
ܡܰܠܟ݁ܽܘܬ݂ܳܐ
ܕ݁ܰܐܠܳܗܳܐ
ܡܶܣܬ݁ܰܒ݁ܪܳܐ
ܘܟ݂ܽܠ ܠܳܗ
ܚܳܒ݂ܶܨ
ܕ݁ܢܶܥܽܘܠ܂</div>
<div type="v" n="17">ܦ݁ܫܺܝܩ
ܗ݈ܽܘ ܕ݁ܶܝܢ
ܕ݁ܰܫܡܰܝܳܐ
ܘܰܐܪܥܳܐ
ܢܶܥܒ݁ܪܽܘܢ ܐܰܘ
ܐܳܬ݂ܽܘܬ݂ܳܐ
ܚܕ݂ܳܐ ܡܶܢ
ܢܳܡܽܘܣܳܐ
ܬ݁ܶܥܒ݁ܰܪ܂</div>
<div type="v" n="18">ܟ݁ܽܠ ܡܰܢ
ܕ݁ܫܳܪܶܐ
ܐܰܢ݈ܬ݁ܬ݂ܶܗ
ܘܢܳܣܶܒ݂
ܐ݈ܚܪܺܬ݂ܳܐ
ܓ݁ܳܐܰܪ ܘܟ݂ܽܠ
ܡܰܢ ܕ݁ܢܳܣܶܒ݂
ܫܒ݂ܺܝܩܬ݁ܳܐ
ܓ݁ܳܐܰܪ܂</div>
<div type="v" n="19">ܓ݁ܰܒ݂ܪܳܐ
ܕ݁ܶܝܢ ܚܰܕ݂
ܥܰܬ݁ܺܝܪܳܐ
ܐܺܝܬ݂ ܗ݈ܘܳܐ
ܘܠܳܒ݂ܶܫ ܗ݈ܘܳܐ
ܒ݁ܽܘܨܳܐ
ܘܰܐܪܓ݁ܘܳܢܳܐ
ܘܟ݂ܽܠܝܽܘܡ
ܡܶܬ݂ܒ݁ܰܣܡܺܝܢ
ܗ݈ܘܳܐ
ܓ݁ܰܐܝܳܐܝܺܬ݂܂</div>
<div type="v" n="20">ܘܡܶܣܟ݁ܺܢܳܐ
ܚܰܕ݂ ܐܺܝܬ݂
ܗ݈ܘܳܐ ܕ݁ܰܫܡܶܗ
ܠܳܥܳܙܰܪ
ܘܰܪܡܶܐ ܗ݈ܘܳܐ
ܠܘܳܬ݂ ܬ݁ܰܪܥܶܗ
ܕ݁ܗܰܘ
ܥܰܬ݁ܺܝܪܳܐ
ܟ݁ܰܕ݂ ܡܡܰܚܰܝ
ܒ݁ܫܽܘܚܢܶܐ܂</div>
<div type="v" n="21">ܘܡܶܬ݂ܝܰܐܰܒ݂
ܗ݈ܘܳܐ
ܕ݁ܢܶܡܠܶܐ
ܟ݁ܰܪܣܶܗ ܡܶܢ
ܦ݁ܰܪܬ݁ܽܘܬ݂ܶܐ
ܕ݁ܢܳܦ݂ܠܺܝܢ
ܡܶܢ
ܦ݁ܳܬ݂ܽܘܪܶܗ
ܕ݁ܗܰܘ
ܥܰܬ݁ܺܝܪܳܐ
ܐܶܠܳܐ ܐܳܦ݂
ܟ݁ܰܠܒ݁ܶܐ
ܐܳܬ݂ܶܝܢ ܗ݈ܘܰܘ
ܡܠܰܚܟ݂ܺܝܢ
ܫܽܘܚܢܰܘܗ݈ܝ܂</div>
<div type="v" n="22">ܗܘܳܐ
ܕ݁ܶܝܢ ܘܡܺܝܬ݂
ܗܰܘ ܡܶܣܟ݁ܺܢܳܐ
ܘܰܐܘܒ݁ܠܽܘܗ݈ܝ
ܡܰܠܰܐܟ݂ܶܐ
ܠܥܽܘܒ݁ܶܗ
ܕ݁ܰܐܒ݂ܪܳܗܳܡ
ܐܳܦ݂ ܗܰܘ
ܕ݁ܶܝܢ
ܥܰܬ݁ܺܝܪܳܐ
ܡܺܝܬ݂
ܘܶܐܬ݂ܩܒ݂ܰܪ܂</div>
<div type="v" n="23">ܘܟ݂ܰܕ݂
ܡܶܫܬ݁ܰܢܰܩ
ܒ݁ܰܫܝܽܘܠ
ܐܰܪܺܝܡ
ܥܰܝܢܰܘܗ݈ܝ ܡܶܢ
ܪܽܘܚܩܳܐ
ܘܰܚܙܳܐ
ܠܰܐܒ݂ܪܳܗܳܡ
ܘܰܠܠܳܥܳܙܰܪ
ܒ݁ܥܽܘܒ݁ܶܗ܂</div>
<div type="v" n="24">ܘܰܩܪܳܐ
ܒ݁ܩܳܠܳܐ ܪܳܡܳܐ
ܘܶܐܡܰܪ ܐܳܒ݂ܝ
ܐܰܒ݂ܪܳܗܳܡ
ܐܶܬ݂ܪܰܚܰܡ
ܥܠܰܝ ܘܫܰܕ݁ܰܪ
ܠܠܳܥܳܙܰܪ
ܕ݁ܢܶܨܒ݁ܽܘܥ
ܪܺܝܫ ܨܶܒ݂ܥܶܗ
ܒ݁ܡܰܝܳܐ
ܘܰܢܪܰܛܶܒ݂ ܠܺܝ
ܠܶܫܳܢܝ ܕ݁ܗܳܐ
ܡܶܫܬ݁ܰܢܰܩ
ܐ݈ܢܳܐ
ܒ݁ܫܰܠܗܶܒ݂ܺܝܬ݂ܳܐ
ܗܳܕ݂ܶܐ܂</div>
<div type="v" n="25">ܐܳܡܰܪ ܠܶܗ
ܐܰܒ݂ܪܳܗܳܡ
ܒ݁ܶܪܝ
ܐܶܬ݁ܕ݁ܰܟ݂݈ܪ
ܕ݁ܩܰܒ݁ܶܠܬ݁
ܛܳܒ݂ܳܬ݂ܳܟ݂
ܒ݁ܚܰܝܰܝܟ݁
ܘܠܳܥܳܙܰܪ
ܒ݁ܺܝܫܳܬ݂ܶܗ
ܘܗܳܫܳܐ ܗܳܐ
ܡܶܬ݁ܬ݁ܢܺܝܚ
ܗܳܪܟ݁ܳܐ
ܘܰܐܢ݈ܬ݁
ܡܶܫܬ݁ܰܢܰܩ܂</div>
<div type="v" n="26">ܘܥܰܡ
ܗܳܠܶܝܢ
ܟ݁ܽܠܗܶܝܢ
ܗܰܘܬ݂ܳܐ
ܪܰܒ݁ܬ݂ܳܐ
ܣܺܝܡܳܐ
ܒ݁ܰܝܢܰܝܢ
ܘܰܠܟ݂ܽܘܢ
ܕ݁ܰܐܝܠܶܝܢ
ܕ݁ܨܳܒ݂ܶܝܢ
ܡܶܟ݁ܳܐ
ܕ݁ܢܶܥܒ݁ܪܽܘܢ
ܠܘܳܬ݂ܟ݂ܽܘܢ
ܠܳܐ ܢܶܫܟ݁ܚܽܘܢ
ܘܳܐܦ݂ܠܳܐ
ܕ݁ܡܶܢ ܬ݁ܰܡܳܢ
ܢܶܥܒ݁ܪܽܘܢ
ܠܘܳܬ݂ܰܢ܂</div>
<div type="v" n="27">ܐܳܡܰܪ ܠܶܗ
ܡܳܕ݂ܶܝܢ
ܒ݁ܳܥܶܐ ܐ݈ܢܳܐ
ܡܶܢܳܟ݂ ܐܳܒ݂ܝ
ܕ݁ܰܬ݂ܫܰܕ݁ܪܺܝܘܗ݈ܝ
ܠܒ݂ܶܝܬ݂
ܐܳܒ݂ܝ܂</div>
<div type="v" n="28">ܚܰܡܫܳܐ
ܓ݁ܶܝܪ ܐܰܚܺܝܢ
ܐܺܝܬ݂ ܠܺܝ
ܢܺܐܙܰܠ
ܢܣܰܗܶܕ݂
ܐܶܢܽܘܢ ܕ݁ܠܳܐ
ܐܳܦ݂ ܗܶܢܽܘܢ
ܢܺܐܬ݂ܽܘܢ
ܠܕ݂ܽܘܟ݁ܬ݂ܳܐ
ܗܳܕ݂ܶܐ
ܕ݁ܬ݂ܰܫܢܺܝܩܳܐ܂</div>
<div type="v" n="29">ܐܳܡܰܪ ܠܶܗ
ܐܰܒ݂ܪܳܗܳܡ
ܐܺܝܬ݂ ܠܗܽܘܢ
ܡܽܘܫܶܐ
ܘܰܢܒ݂ܺܝܶܐ
ܢܶܫܡܥܽܘܢ
ܐܶܢܽܘܢ܂</div>
<div type="v" n="30">ܗܽܘ ܕ݁ܶܝܢ
ܐܶܡܰܪ ܠܶܗ ܠܳܐ
ܐܳܒ݂ܝ
ܐܰܒ݂ܪܳܗܳܡ
ܐܶܠܳܐ ܐܶܢ
ܐ݈ܢܳܫ ܡܶܢ
ܡܺܝܬ݂ܶܐ
ܢܺܐܙܰܠ
ܠܘܳܬ݂ܗܽܘܢ
ܬ݁ܳܝܒ݁ܺܝܢ܂</div>
<div type="v" n="31">ܐܳܡܰܪ ܠܶܗ
ܐܰܒ݂ܪܳܗܳܡ ܐܶܢ
ܠܡܽܘܫܶܐ
ܘܠܰܢܒ݂ܺܝܶܐ
ܠܳܐ ܫܳܡܥܺܝܢ
ܐܳܦ݂ ܠܳܐ ܐܶܢ
ܐ݈ܢܳܫ ܡܶܢ
ܡܺܝܬ݂ܶܐ ܢܩܽܘܡ
ܡܗܰܝܡܢܺܝܢ
ܠܶܗ܂</div>
</div>
<div type="ch" n="17">
<div type="title" n="title"> ܀ ܠܘܩܐ ܝܙܙ </div>
<div type="v" n="1">ܘܶܐܡܰܪ
ܗ݈ܘܳܐ ܝܶܫܽܘܥ
ܠܬ݂ܰܠܡܺܝܕ݂ܰܘܗ݈ܝ
ܠܳܐ ܡܶܫܟ݁ܚܳܐ
ܕ݁ܠܳܐ
ܢܺܐܬ݂ܽܘܢ
ܡܰܟ݂ܫܽܘܠܶܐ
ܘܳܝ ܕ݁ܶܝܢ
ܠܗܰܘ
ܕ݁ܒ݂ܺܐܝܕ݂ܶܗ
ܢܺܐܬ݂ܽܘܢ܂</div>
<div type="v" n="2">ܦ݁ܰܩܳܚ
ܗ݈ܘܳܐ ܠܶܗ
ܐܶܠܽܘ ܪܰܚܝܳܐ
ܕ݁ܰܚܡܳܪܳܐ
ܬ݁ܰܠܝܳܐ
ܒ݁ܨܰܘܪܶܗ
ܘܰܫܕ݂ܶܐ
ܒ݁ܝܰܡܳܐ ܐܰܘ
ܕ݁ܢܰܟ݂ܫܶܠ
ܠܚܰܕ݂ ܡܶܢ
ܗܳܠܶܝܢ
ܙܥܽܘܪܶܐ܂</div>
<div type="v" n="3">ܐܶܙܕ݁ܰܗ݈ܪܘ
ܒ݁ܢܰܦ݂ܫܟ݂ܽܘܢ
ܐܶܢ ܢܶܚܛܶܐ
ܐܰܚܽܘܟ݂ ܟ݁ܐܺܝ
ܒ݁ܶܗ ܘܶܐܢ
ܬ݁ܳܐܶܒ݂
ܫܒ݂ܽܘܩ ܠܶܗ܂</div>
<div type="v" n="4">ܘܶܐܢ ܫܒ݂ܰܥ
ܙܰܒ݂ܢܺܝܢ
ܒ݁ܝܰܘܡܳܐ
ܢܰܣܟ݁ܶܠ ܒ݁ܳܟ݂
ܘܰܫܒ݂ܰܥ
ܙܰܒ݂ܢܺܝܢ
ܒ݁ܝܰܘܡܳܐ
ܢܶܬ݂ܦ݁ܢܶܐ
ܠܘܳܬ݂ܳܟ݂
ܘܢܺܐܡܰܪ
ܕ݁ܬ݂ܳܐܶܒ݂
ܐ݈ܢܳܐ ܫܒ݂ܽܘܩ
ܠܶܗ܂</div>
<div type="v" n="5">ܘܶܐܡܰܪܘ
ܫܠܺܝܚܶܐ
ܠܡܳܪܰܢ
ܐܰܘܣܶܦ݂ ܠܰܢ
ܗܰܝܡܳܢܽܘܬ݂ܳܐ܂</div>
<div type="v" n="6">ܐܳܡܰܪ
ܠܗܽܘܢ ܐܶܢ
ܐܺܝܬ݂ ܗ݈ܘܳܬ݂
ܠܟ݂ܽܘܢ
ܗܰܝܡܳܢܽܘܬ݂ܳܐ
ܐܰܝܟ݂
ܦ݁ܪܶܕ݁ܬ݁ܳܐ
ܕ݁ܚܰܪܕ݁ܠܳܐ
ܐܳܡܪܺܝܢ
ܗ݈ܘܰܝܬ݁ܽܘܢ
ܠܬ݂ܽܘܬ݂ܳܐ
ܗܳܢܳܐ
ܕ݁ܶܐܬ݂ܥܰܩ݈ܪ
ܘܶܐܬ݂ܢܰܨܒ݁
ܒ݁ܝܰܡܳܐ
ܘܡܶܫܬ݁ܡܰܥ
ܗ݈ܘܳܐ
ܠܟ݂ܽܘܢ܂</div>
<div type="v" n="7">ܡܰܢܽܘ
ܕ݁ܶܝܢ
ܡܶܢܟ݂ܽܘܢ
ܕ݁ܺܐܝܬ݂ ܠܶܗ
ܥܰܒ݂ܕ݁ܳܐ
ܕ݁ܕ݂ܳܒ݂ܰܪ
ܦ݁ܰܕ݁ܳܢܳܐ ܐܰܘ
ܕ݁ܪܳܥܶܐ ܥܳܢܳܐ
ܘܶܐܢ ܢܺܐܬ݂ܶܐ
ܡܶܢ ܚܰܩܠܳܐ
ܐܳܡܰܪ ܠܶܗ
ܡܶܚܕ݂ܳܐ ܥܒ݂ܰܪ
ܐܶܣܬ݁ܰܡ݈ܟ݁܂</div>
<div type="v" n="8">ܐܶܠܳܐ
ܐܳܡܰܪ ܠܶܗ
ܛܰܝܶܒ݂ ܠܺܝ
ܡܶܕ݁ܶܡ
ܕ݁ܰܐܚܫܶܡ
ܘܰܐܣܽܘܪ
ܚܰܨܰܝܟ݁
ܫܰܡܶܫܰܝܢܝ
ܥܕ݂ܰܡܳܐ
ܕ݁ܶܐܠܥܰܣ
ܘܶܐܫܬ݁ܶܐ
ܘܒ݂ܳܬ݂ܰܪܟ݁ܶܢ
ܐܳܦ݂ ܐܰܢ݈ܬ݁
ܬ݁ܶܠܥܰܣ
ܘܬ݂ܶܫܬ݁ܶܐ܂</div>
<div type="v" n="9">ܠܡܳܐ
ܛܰܝܒ݁ܽܘܬ݂ܶܗ
ܡܩܰܒ݁ܶܠ ܕ݁ܗܰܘ
ܥܰܒ݂ܕ݁ܳܐ
ܕ݁ܰܥܒ݂ܰܕ݂
ܡܶܕ݁ܶܡ
ܕ݁ܶܐܬ݂ܦ݁ܩܶܕ݂
ܠܶܗ ܠܳܐ
ܣܳܒ݂ܰܪ
ܐ݈ܢܳܐ܂</div>
<div type="v" n="10">ܗܳܟ݂ܰܢܳܐ
ܐܳܦ݂
ܐܰܢ݈ܬ݁ܽܘܢ ܡܳܐ
ܕ݁ܰܥܒ݂ܰܕ݁ܬ݁ܽܘܢ
ܟ݁ܽܠܗܶܝܢ
ܐܰܝܠܶܝܢ
ܕ݁ܰܦ݂ܩܺܝܕ݂ܳܢ
ܠܟ݂ܽܘܢ ܐܶܡܰܪܘ
ܕ݁ܥܰܒ݂ܕ݁ܶܐ
ܚܢܰܢ
ܒ݁ܰܛܺܝܠܶܐ
ܕ݁ܡܶܕ݁ܶܡ
ܕ݁ܚܰܝܳܒ݂ܺܝܢ
ܗ݈ܘܰܝܢ
ܠܡܶܥܒ݁ܰܕ݂
ܥܒ݂ܰܕ݂ܢ܂</div>
<div type="v" n="11">ܘܰܗܘܳܐ
ܕ݁ܟ݂ܰܕ݂ ܐܳܙܶܠ
ܝܶܫܽܘܥ
ܠܽܐܘܪܺܫܠܶܡ
ܥܳܒ݂ܰܪ ܗ݈ܘܳܐ
ܒ݁ܶܝܬ݂
ܫܳܡܪܳܝܶܐ
ܠܰܓ݂ܠܺܝܠܳܐ܂</div>
<div type="v" n="12">ܘܟ݂ܰܕ݂
ܩܰܪܺܝܒ݂
ܠܡܶܥܰܠ
ܠܰܩܪܺܝܬ݂ܳܐ
ܚܕ݂ܳܐ
ܐܰܪܥܽܘܗ݈ܝ
ܥܶܣܪܳܐ
ܐ݈ܢܳܫܺܝܢ
ܓ݁ܰܪܒ݁ܶܐ
ܘܩܳܡܘ ܡܶܢ
ܪܽܘܚܩܳܐ܂</div>
<div type="v" n="13">ܘܰܐܪܺܝܡܘ
ܩܳܠܗܽܘܢ
ܘܳܐܡܪܺܝܢ
ܪܰܒ݁ܰܢ ܝܶܫܽܘܥ
ܐܶܬ݂ܪܰܚܰܡ
ܥܠܰܝܢ܂</div>
<div type="v" n="14">ܘܟ݂ܰܕ݂
ܚܙܳܐ ܐܶܢܽܘܢ
ܐܶܡܰܪ ܠܗܽܘܢ
ܙܶܠܘ ܚܰܘܰܘ
ܢܰܦ݂ܫܟ݂ܽܘܢ
ܠܟ݂ܳܗܢܶܐ
ܘܟ݂ܰܕ݂
ܐܳܙܺܠ݈ܝܢ
ܐܶܬ݁ܕ݁ܰܟ݁ܺܝܘ܂</div>
<div type="v" n="15">ܚܰܕ݂
ܕ݁ܶܝܢ ܡܶܢܗܽܘܢ
ܟ݁ܰܕ݂ ܚܙܳܐ
ܕ݁ܶܐܬ݁ܕ݁ܰܟ݁ܺܝ
ܗܦ݂ܰܟ݂ ܠܶܗ
ܘܰܒ݂ܩܳܠܳܐ
ܪܳܡܳܐ ܡܫܰܒ݁ܰܚ
ܗ݈ܘܳܐ
ܠܰܐܠܳܗܳܐ܂</div>
<div type="v" n="16">ܘܰܢܦ݂ܰܠ
ܥܰܠ ܐܰܦ݁ܰܘܗ݈ܝ
ܩܕ݂ܳܡ
ܪܶܓ݂ܠܰܘܗ݈ܝ
ܕ݁ܝܶܫܽܘܥ
ܟ݁ܰܕ݂ ܡܰܘܕ݁ܶܐ
ܠܶܗ ܘܗܽܘ
ܗܳܢܳܐ
ܫܳܡܪܳܝܳܐ
ܗܘܳܐ܂</div>
<div type="v" n="17">ܥܢܳܐ
ܕ݁ܶܝܢ ܝܶܫܽܘܥ
ܘܶܐܡܰܪ ܠܳܐ
ܗ݈ܘܳܐ ܥܶܣܪܳܐ
ܗܳܘܶܝܢ ܗܳܠܶܝܢ
ܕ݁ܶܐܬ݁ܕ݁ܰܟ݁ܺܝܘ
ܐܰܝܟ݁ܳܐ
ܐܶܢܽܘܢ
ܬ݁ܶܫܥܳܐ܂</div>
<div type="v" n="18">ܠܡܳܐ
ܦ݁ܪܰܫܘ
ܕ݁ܢܺܐܬ݂ܽܘܢ
ܢܶܬ݁ܠܽܘܢ
ܬ݁ܶܫܒ݁ܽܘܚܬ݁ܳܐ
ܠܰܐܠܳܗܳܐ
ܐܶܠܳܐ ܗܳܢܳܐ
ܕ݁ܡܶܢ ܥܰܡܳܐ
ܗ݈ܘ
ܢܽܘܟ݂ܪܳܝܳܐ܂</div>
<div type="v" n="19">ܘܶܐܡܰܪ
ܠܶܗ ܩܽܘܡ ܙܶܠ
ܗܰܝܡܳܢܽܘܬ݂ܳܟ݂
ܐܰܚܝܰܬ݂ܳܟ݂܂</div>
<div type="v" n="20">ܘܟ݂ܰܕ݂
ܫܰܐܠܽܘܗ݈ܝ
ܠܝܶܫܽܘܥ ܡܶܢ
ܦ݁ܪܺܝܫܶܐ
ܐܶܡܰܬ݂ܝ
ܐܳܬ݂ܝܳܐ
ܡܰܠܟ݁ܽܘܬ݂ܶܗ
ܕ݁ܰܐܠܳܗܳܐ
ܥܢܳܐ ܘܶܐܡܰܪ
ܠܗܽܘܢ ܠܳܐ
ܐܳܬ݂ܝܳܐ
ܡܰܠܟ݁ܽܘܬ݂ܶܗ
ܕ݁ܰܐܠܳܗܳܐ
ܒ݁ܰܢܛܽܘܪܳܬ݂ܳܐ܂</div>
<div type="v" n="21">ܘܠܳܐ
ܐܳܡܪܺܝܢ ܗܳܐ
ܗܳܪܟ݁ܳܐ ܗ݈ܝ
ܘܗܳܐ ܗܳܪ
ܬ݁ܰܡܳܢ ܗ݈ܺܝ
ܗܳܐ ܓ݁ܶܝܪ
ܡܰܠܟ݁ܽܘܬ݂ܶܗ
ܕ݁ܰܐܠܳܗܳܐ
ܠܓ݂ܰܘ
ܡܶܢܟ݂ܽܘܢ
ܗ݈ܺܝ܂</div>
<div type="v" n="22">ܘܶܐܡܰܪ
ܠܬ݂ܰܠܡܺܝܕ݂ܰܘܗ݈ܝ
ܢܺܐܬ݂ܽܘܢ
ܝܰܘܡܳܬ݂ܳܐ
ܕ݁ܬ݂ܶܬ݂ܪܰܓ݂ܪܓ݂ܽܘܢ
ܠܡܶܚܙܳܐ ܚܰܕ݂
ܡܶܢ ܝܰܘܡܳܬ݂ܳܐ
ܕ݁ܰܒ݂ܪܶܗ
ܕ݁ܐ݈ܢܳܫܳܐ
ܘܠܳܐ
ܬ݁ܶܚܙܽܘܢ܂</div>
<div type="v" n="23">ܘܶܐܢ
ܢܺܐܡܪܽܘܢ
ܠܟ݂ܽܘܢ ܗܳܐ
ܗܳܪܟ݁ܳܐ ܗ݈ܘ
ܘܗܳܐ ܗܳܪ
ܬ݁ܰܡܳܢ ܗ݈ܽܘ
ܠܳܐ
ܬ݁ܺܐܙܽܠ݈ܘܢ܂</div>
<div type="v" n="24">ܐܰܝܟ݁ܰܢܳܐ
ܓ݁ܶܝܪ
ܕ݁ܒ݂ܰܪܩܳܐ
ܒ݁ܳܪܶܩ ܡܶܢ
ܫܡܰܝܳܐ
ܘܟ݂ܽܠܶܗ
ܬ݁ܚܶܝܬ݂
ܫܡܰܝܳܐ ܡܰܢܗܰܪ
ܗܳܟ݂ܰܢܳܐ
ܢܶܗܘܶܐ ܒ݁ܪܶܗ
ܕ݁ܐ݈ܢܳܫܳܐ
ܒ݁ܝܰܘܡܶܗ܂</div>
<div type="v" n="25">ܠܽܘܩܕ݂ܰܡ
ܕ݁ܶܝܢ ܥܬ݂ܺܝܕ݂
ܗ݈ܽܘ ܕ݁ܢܶܚܰܫ
ܣܰܓ݁ܺܝܳܐܬ݂ܳܐ
ܘܢܶܣܬ݁ܠܶܐ ܡܶܢ
ܫܰܪܒ݁ܬ݂ܳܐ
ܗܳܕ݂ܶܐ܂</div>
<div type="v" n="26">ܘܰܐܝܟ݁ܰܢܳܐ
ܕ݁ܰܗܘܳܐ
ܒ݁ܝܰܘܡܳܬ݂ܶܗ
ܕ݁ܢܽܘܚ
ܗܳܟ݂ܰܢܳܐ
ܢܶܗܘܶܐ
ܒ݁ܝܰܘܡܳܬ݂ܶܗ
ܕ݁ܰܒ݂ܪܶܗ
ܕ݁ܐ݈ܢܳܫܳܐ܂</div>
<div type="v" n="27">ܕ݁ܳܐܟ݂ܠܺܝܢ
ܗ݈ܘܰܘ
ܘܫܳܬ݂ܶܝܢ
ܘܢܳܣܒ݁ܺܝܢ
ܢܶܫܶܐ
ܘܝܳܗܒ݁ܺܝܢ
ܠܓ݂ܰܒ݂ܪܶܐ
ܥܕ݂ܰܡܳܐ
ܠܝܰܘܡܳܐ ܕ݁ܥܰܠ
ܢܽܘܚ
ܠܟ݂ܶܘܶܝܠܳܐ
ܘܶܐܬ݂ܳܐ
ܛܰܘܦ݂ܳܢܳܐ
ܘܰܐܘܒ݁ܶܕ݂
ܠܟ݂ܽܠ ܐ݈ܢܳܫ܂</div>
<div type="v" n="28">ܘܰܐܝܟ݁ܰܢܳܐ
ܬ݁ܽܘܒ݂
ܕ݁ܰܗܘܳܐ
ܒ݁ܝܰܘܡܳܬ݂ܶܗ
ܕ݁ܠܽܘܛ
ܕ݁ܳܐܟ݂ܠܺܝܢ
ܗ݈ܘܰܘ
ܘܫܳܬ݂ܶܝܢ
ܘܙܳܒ݂ܢܺܝܢ
ܘܰܡܙܰܒ݁ܢܺܝܢ
ܘܢܳܨܒ݁ܺܝܢ
ܗ݈ܘܰܘ
ܘܒ݂ܳܢܶܝܢ܂</div>
<div type="v" n="29">ܒ݁ܝܰܘܡܳܐ
ܕ݁ܶܝܢ
ܕ݁ܰܢܦ݂ܰܩ ܠܽܘܛ
ܡܶܢ ܣܕ݂ܽܘܡ
ܐܰܡܛܰܪ ܡܳܪܝܳܐ
ܢܽܘܪܳܐ
ܘܟ݂ܶܒ݂ܪܺܝܬ݂ܳܐ
ܡܶܢ ܫܡܰܝܳܐ
ܘܰܐܘܒ݁ܶܕ݂
ܠܟ݂ܽܠܗܽܘܢ܂</div>
<div type="v" n="30">ܗܳܟ݂ܰܢܳܐ
ܢܶܗܘܶܐ
ܒ݁ܝܰܘܡܳܐ
ܕ݁ܡܶܬ݂ܓ݁ܠܶܐ
ܒ݁ܪܶܗ
ܕ݁ܐ݈ܢܳܫܳܐ܂</div>
<div type="v" n="31">ܒ݁ܗܰܘ
ܝܰܘܡܳܐ ܡܰܢ
ܕ݁ܒ݂ܶܐܓ݁ܳܪܳܐ
ܗ݈ܘ
ܘܡܳܐܢܰܘܗ݈ܝ
ܒ݁ܒ݂ܰܝܬ݁ܳܐ
ܠܳܐ ܢܶܚܽܘܬ݂
ܕ݁ܢܶܫܩܽܘܠ
ܐܶܢܽܘܢ ܘܡܰܢ
ܕ݁ܰܒ݂ܚܰܩܠܳܐ
ܗ݈ܘ ܠܳܐ
ܢܶܬ݂ܗܦ݂ܶܟ݂
ܠܒ݂ܶܣܬ݁ܪܶܗ܂</div>
<div type="v" n="32">ܐܶܬ݁ܕ݁ܰܟ݂݈ܪܘ
ܠܰܐܢ݈ܬ݁ܬ݂ܶܗ
ܕ݁ܠܽܘܛ܂</div>
<div type="v" n="33">ܡܰܢ
ܕ݁ܨܳܒ݂ܶܐ
ܕ݁ܢܰܚܶܐ
ܢܰܦ݂ܫܶܗ
ܢܰܘܒ݁ܕ݂ܺܝܗ
ܘܡܰܢ
ܕ݁ܢܰܘܒ݁ܶܕ݂
ܢܰܦ݂ܫܶܗ
ܢܰܚܶܝܗ܂</div>
<div type="v" n="34">ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܰܒ݂ܗܰܘ
ܠܺܠܝܳܐ ܬ݁ܪܶܝܢ
ܢܶܗܘܽܘܢ
ܒ݁ܰܚܕ݂ܳܐ
ܥܰܪܣܳܐ ܚܰܕ݂
ܢܶܬ݁ܕ݁ܒ݂ܰܪ
ܘܰܐ݈ܚܪܺܢܳܐ
ܢܶܫܬ݁ܒ݂ܶܩ܂</div>
<div type="v" n="35">ܬ݁ܰܪܬ݁ܶܝܢ
ܢܶܗܘܝܳܢ
ܛܳܚܢܳܢ
ܐܰܟ݂ܚܕ݂ܳܐ
ܚܕ݂ܳܐ
ܬ݁ܶܬ݁ܕ݁ܒ݂ܰܪ
ܘܰܐ݈ܚܪܺܬ݂ܳܐ
ܬ݁ܶܫܬ݁ܒ݂ܶܩ܂</div>
<div type="v" n="36">ܬ݁ܪܶܝܢ
ܢܶܗܘܽܘܢ
ܒ݁ܚܰܩܠܳܐ ܚܰܕ݂
ܢܶܬ݁ܕ݁ܒ݂ܰܪ
ܘܰܐ݈ܚܪܺܢܳܐ
ܢܶܫܬ݁ܒ݂ܶܩ܂</div>
<div type="v" n="37">ܥܢܰܘ
ܘܳܐܡܪܺܝܢ ܠܶܗ
ܠܰܐܝܟ݁ܳܐ
ܡܳܪܰܢ ܐܳܡܰܪ
ܠܗܽܘܢ ܐܰܝܟ݁ܳܐ
ܕ݁ܦ݂ܰܓ݂ܪܳܐ
ܬ݁ܰܡܳܢ
ܢܶܬ݂ܟ݁ܰܢܫܽܘܢ
ܢܶܫܪܶܐ܂</div>
</div>
<div type="ch" n="18">
<div type="title" n="title"> ܀ ܠܘܩܐ ܝܚܚ </div>
<div type="v" n="1">ܐܶܡܰܪ
ܠܗܽܘܢ ܕ݁ܶܝܢ
ܐܳܦ݂ ܡܰܬ݂ܠܳܐ
ܕ݁ܰܒ݂ܟ݂ܽܠ
ܥܶܕ݁ܳܢ
ܢܨܰܠܽܘܢ ܘܠܳܐ
ܬ݁ܶܡܰܐܢ
ܠܗܽܘܢ܂</div>
<div type="v" n="2">ܕ݁ܰܝܳܢܳܐ
ܚܰܕ݂ ܐܺܝܬ݂
ܗ݈ܘܳܐ
ܒ݁ܰܡܕ݂ܺܝܢ݈ܬ݁ܳܐ
ܚܕ݂ܳܐ ܕ݁ܡܶܢ
ܐܰܠܳܗܳܐ ܠܳܐ
ܕ݁ܳܚܶܠ ܗ݈ܘܳܐ
ܘܡܶܢ
ܒ݁ܢܰܝܢܳܫܳܐ
ܠܳܐ
ܡܶܬ݂ܟ݁ܰܚܰܕ݂
ܗ݈ܘܳܐ܂</div>
<div type="v" n="3">ܐܰܪܡܰܠܬ݁ܳܐ
ܕ݁ܶܝܢ ܚܕ݂ܳܐ
ܐܺܝܬ݂ ܗ݈ܘܳܬ݂
ܒ݁ܰܡܕ݂ܺܝܢ݈ܬ݁ܳܐ
ܗܳܝ ܘܳܐܬ݂ܝܳܐ
ܗ݈ܘܳܬ݂
ܠܘܳܬ݂ܶܗ
ܘܳܐܡܪܳܐ
ܬ݁ܒ݂ܰܥܰܝܢܝ
ܡܶܢ ܒ݁ܥܶܠ
ܕ݁ܺܝܢܝ܂</div>
<div type="v" n="4">ܘܠܳܐ
ܨܳܒ݂ܶܐ ܗ݈ܘܳܐ
ܙܰܒ݂ܢܳܐ
ܣܰܓ݁ܺܝܳܐܐ
ܒ݁ܳܬ݂ܰܪܟ݁ܶܢ
ܕ݁ܶܝܢ ܐܶܡܰܪ
ܒ݁ܢܰܦ݂ܫܶܗ ܐܶܢ
ܡܶܢ ܐܰܠܳܗܳܐ
ܠܳܐ ܕ݁ܳܚܶܠ
ܐ݈ܢܳܐ ܘܡܶܢ
ܒ݁ܢܰܝܢܳܫܳܐ
ܠܳܐ
ܡܶܬ݂ܟ݁ܰܚܰܕ݂
ܐ݈ܢܳܐ܂</div>
<div type="v" n="5">ܐܳܦ݂ܶܢ
ܡܶܛܽܠ
ܕ݁ܡܰܠܶܐܝܳܐ
ܠܺܝ ܗܳܕ݂ܶܐ
ܐܰܪܡܰܠܬ݁ܳܐ
ܐܶܬ݂ܒ݁ܥܺܝܗ
ܕ݁ܠܳܐ ܒ݁ܟ݂ܽܠ
ܥܶܕ݁ܳܢ
ܬ݁ܶܗܘܶܐ
ܐܳܬ݂ܝܳܐ
ܡܰܗܪܳܐ ܠܺܝ܂</div>
<div type="v" n="6">ܘܶܐܡܰܪ
ܡܳܪܰܢ ܫܡܰܥܘ
ܡܳܢܳܐ ܐܶܡܰܪ
ܕ݁ܰܝܳܢܳܐ
ܕ݁ܥܰܘܠܳܐ܂</div>
<div type="v" n="7">ܐܰܠܳܗܳܐ
ܕ݁ܶܝܢ ܠܳܐ
ܝܰܬ݁ܺܝܪܳܐܝܺܬ݂
ܢܶܥܒ݁ܶܕ݂
ܬ݁ܒ݂ܰܥܬ݂ܳܐ
ܠܰܓ݂ܒ݂ܰܘܗ݈ܝ
ܕ݁ܩܳܪܶܝܢ ܠܶܗ
ܒ݁ܺܐܝܡܳܡܳܐ
ܘܰܒ݂ܠܺܠܝܳܐ
ܘܡܰܓ݁ܰܪ
ܪܽܘܚܶܗ
ܥܠܰܝܗܽܘܢ܂</div>
<div type="v" n="8">ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܢܶܥܒ݁ܶܕ݂
ܬ݁ܒ݂ܰܥܬ݂ܗܽܘܢ
ܒ݁ܰܥܓ݂ܰܠ
ܒ݁ܪܰܡ ܢܺܐܬ݂ܶܐ
ܒ݁ܪܶܗ
ܕ݁ܐ݈ܢܳܫܳܐ
ܘܢܶܫܟ݁ܰܚ ܟ݁ܰܝ
ܗܰܝܡܳܢܽܘܬ݂ܳܐ
ܥܰܠ ܐܰܪܥܳܐ܂</div>
<div type="v" n="9">ܘܶܐܡܰܪ
ܗ݈ܘܳܐ ܡܰܬ݂ܠܳܐ
ܗܳܢܳܐ
ܠܽܘܩܒ݂ܰܠ
ܐ݈ܢܳܫܳܐ
ܐܰܝܠܶܝܢ
ܕ݁ܰܬ݂ܟ݂ܺܝܠܺܝܢ
ܥܰܠ ܢܰܦ݂ܫܗܽܘܢ
ܕ݁ܺܐܝܬ݂ܰܝܗܽܘܢ
ܙܰܕ݁ܺܝܩܶܐ
ܘܒ݂ܳܣܶܝܢ ܥܰܠ
ܟ݁ܽܠܢܳܫ܂</div>
<div type="v" n="10">ܬ݁ܪܶܝܢ
ܓ݁ܰܒ݂ܪܺܝܢ
ܣܠܶܩܘ
ܠܗܰܝܟ݁ܠܳܐ
ܠܰܡܨܰܠܳܝܽܘ
ܚܰܕ݂ ܦ݁ܪܺܝܫܳܐ
ܘܰܐ݈ܚܪܺܢܳܐ
ܡܳܟ݂ܣܳܐ܂</div>
<div type="v" n="11">ܘܗܰܘ
ܦ݁ܪܺܝܫܳܐ
ܩܳܐܶܡ ܗ݈ܘܳܐ
ܒ݁ܰܝܢܰܘܗ݈ܝ
ܠܢܰܦ݂ܫܶܗ
ܘܗܳܠܶܝܢ
ܡܨܰܠܶܐ ܗ݈ܘܳܐ
ܐܰܠܳܗܳܐ
ܡܰܘܕ݁ܶܐ ܐ݈ܢܳܐ
ܠܳܟ݂ ܕ݁ܠܳܐ
ܗ݈ܘܺܝܬ݂ ܐܰܝܟ݂
ܫܰܪܟ݁ܳܐ
ܕ݁ܐ݈ܢܳܫܳܐ
ܚܳܛܽܘܦ݂ܶܐ
ܘܥܳܠܽܘܒ݂ܶܐ
ܘܓ݂ܰܝܳܪܶܐ
ܘܠܳܐ ܐܰܝܟ݂
ܗܳܢܳܐ
ܡܳܟ݂ܣܳܐ܂</div>
<div type="v" n="12">ܐܶܠܳܐ
ܨܳܐܶܡ ܐ݈ܢܳܐ
ܬ݁ܪܶܝܢ
ܒ݁ܫܰܒ݁ܬ݂ܳܐ
ܘܰܡܥܰܣܰܪ
ܐ݈ܢܳܐ ܟ݁ܽܠ
ܡܶܕ݁ܶܡ
ܕ݁ܩܳܢܶܐ
ܐ݈ܢܳܐ܂</div>
<div type="v" n="13">ܗܰܘ ܕ݁ܶܝܢ
ܡܳܟ݂ܣܳܐ ܩܳܐܶܡ
ܗ݈ܘܳܐ ܡܶܢ
ܪܽܘܚܩܳܐ ܘܠܳܐ
ܨܳܒ݂ܶܐ ܗ݈ܘܳܐ
ܐܳܦ݂ ܠܳܐ
ܥܰܝܢܰܘܗ݈ܝ
ܢܪܺܝܡ
ܠܰܫܡܰܝܳܐ
ܐܶܠܳܐ ܛܳܪܶܦ݂
ܗ݈ܘܳܐ ܥܰܠ
ܚܰܕ݂ܝܶܗ
ܘܳܐܡܰܪ
ܐܰܠܳܗܳܐ
ܚܽܘܢܰܝܢܝ
ܠܚܰܛܳܝܳܐ܂</div>
<div type="v" n="14">ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܰܢܚܶܬ݂
ܗܳܢܳܐ ܡܙܰܕ݁ܰܩ
ܠܒ݂ܰܝܬ݁ܶܗ
ܝܰܬ݁ܺܝܪ ܡܶܢ
ܗܰܘ ܦ݁ܪܺܝܫܳܐ
ܟ݁ܽܠ ܐ݈ܢܳܫ
ܓ݁ܶܝܪ
ܕ݁ܰܢܪܺܝܡ
ܢܰܦ݂ܫܶܗ
ܢܶܬ݂ܡܰܟ݁ܰܟ݂
ܘܟ݂ܽܠ
ܕ݁ܢܰܡܶܟ݂
ܢܰܦ݂ܫܶܗ
ܢܶܬ݁ܬ݁ܪܺܝܡ܂</div>
<div type="v" n="15">ܩܰܪܶܒ݂ܘ
ܗ݈ܘܰܘ ܠܶܗ
ܕ݁ܶܝܢ ܐܳܦ݂
ܝܰܠܽܘܕ݂ܶܐ
ܕ݁ܢܶܩܪܽܘܒ݂
ܠܗܽܘܢ ܘܰܚܙܰܘ
ܐܶܢܽܘܢ
ܬ݁ܰܠܡܺܝܕ݂ܰܘܗ݈ܝ
ܘܰܟ݂ܰܐܘ
ܒ݁ܗܽܘܢ܂</div>
<div type="v" n="16">ܗܽܘ ܕ݁ܶܝܢ
ܝܶܫܽܘܥ ܩܪܳܐ
ܐܶܢܽܘܢ ܘܶܐܡܰܪ
ܠܗܽܘܢ ܫܒ݂ܽܘܩܘ
ܛܠܳܝܶܐ
ܐܳܬ݂ܶܝܢ
ܠܘܳܬ݂ܝ ܘܠܳܐ
ܬ݁ܶܟ݂ܠܽܘܢ
ܐܶܢܽܘܢ
ܕ݁ܕ݂ܰܐܝܠܶܝܢ
ܓ݁ܶܝܪ ܕ݁ܰܐܝܟ݂
ܗܳܠܶܝܢ ܐܶܢܽܘܢ
ܕ݁ܺܝܠܗܽܘܢ ܗܺܝ
ܡܰܠܟ݁ܽܘܬ݂ܳܐ
ܕ݁ܰܫܡܰܝܳܐ܂</div>
<div type="v" n="17">ܐܰܡܺܝܢ
ܐܳܡܰܪ ܐ݈ܢܳܐ
ܠܟ݂ܽܘܢ ܕ݁ܡܰܢ
ܕ݁ܠܳܐ ܢܩܰܒ݁ܶܠ
ܡܰܠܟ݁ܽܘܬ݂ܳܐ
ܕ݁ܰܐܠܳܗܳܐ
ܐܰܝܟ݂ ܛܰܠܝܳܐ
ܠܳܐ ܢܶܥܽܘܠ
ܠܳܗ܂</div>
<div type="v" n="18">ܘܫܰܐܠܶܗ
ܚܰܕ݂ ܡܶܢ
ܪܺܫܳܢܶܐ
ܘܶܐܡܰܪ ܠܶܗ
ܡܰܠܦ݂ܳܢܳܐ
ܛܳܒ݂ܳܐ ܡܳܢܳܐ
ܐܶܥܒ݁ܶܕ݂
ܕ݁ܺܐܪܰܬ݂
ܚܰܝܶܐ
ܕ݁ܰܠܥܳܠܰܡ܂</div>
<div type="v" n="19">ܐܳܡܰܪ ܠܶܗ
ܝܶܫܽܘܥ ܡܳܢܳܐ
ܩܳܪܶܐ ܐܰܢ݈ܬ݁
ܠܺܝ ܛܳܒ݂ܳܐ
ܠܰܝܬ݁ ܛܳܒ݂ܳܐ
ܐܶܠܳܐ ܐܶܢ
ܚܰܕ݂
ܐܰܠܳܗܳܐ܂</div>
<div type="v" n="20">ܦ݁ܽܘܩܕ݁ܳܢܶܐ
ܝܳܕ݂ܰܥ ܐܰܢ݈ܬ݁
ܠܳܐ ܬ݁ܶܩܛܽܘܠ
ܘܠܳܐ ܬ݁ܓ݂ܽܘܪ
ܘܠܳܐ
ܬ݁ܶܓ݂ܢܽܘܒ݂
ܘܠܳܐ ܬ݁ܶܣܗܰܕ݂
ܣܳܗܕ݁ܽܘܬ݂ܳܐ
ܕ݁ܫܽܘܩܪܳܐ
ܝܰܩܰܪ
ܠܰܐܒ݂ܽܘܟ݂
ܘܠܶܐܡܳܟ݂܂</div>
<div type="v" n="21">ܐܳܡܰܪ ܠܶܗ
ܗܳܠܶܝܢ
ܟ݁ܽܠܗܶܝܢ
ܢܶܛܪܶܬ݂
ܐܶܢܶܝܢ ܡܶܢ
ܛܰܠܝܽܘܬ݂ܝ܂</div>
<div type="v" n="22">ܟ݁ܰܕ݂
ܫܡܰܥ ܕ݁ܶܝܢ
ܗܳܠܶܝܢ ܝܶܫܽܘܥ
ܐܶܡܰܪ ܠܶܗ
ܚܕ݂ܳܐ
ܚܰܣܺܝܪܳܐ ܠܳܟ݂
ܙܶܠ ܙܰܒ݁ܶܢ
ܟ݁ܽܠ ܡܶܕ݁ܶܡ
ܕ݁ܺܐܝܬ݂ ܠܳܟ݂
ܘܗܰܒ݂
ܠܡܶܣܟ݁ܺܢܶܐ
ܘܬ݂ܶܗܘܶܐ ܠܳܟ݂
ܣܺܝܡܬ݂ܳܐ
ܒ݁ܰܫܡܰܝܳܐ
ܘܬ݂ܳܐ
ܒ݁ܳܬ݂ܰܪܝ܂</div>
<div type="v" n="23">ܗܽܘ ܕ݁ܶܝܢ
ܟ݁ܰܕ݂ ܫܡܰܥ
ܗܳܠܶܝܢ
ܟ݁ܶܪܝܰܬ݂ ܠܶܗ
ܥܰܬ݁ܺܝܪ ܗ݈ܘܳܐ
ܓ݁ܶܝܪ ܛܳܒ݂܂</div>
<div type="v" n="24">ܘܟ݂ܰܕ݂
ܚܙܳܐ ܝܶܫܽܘܥ
ܕ݁ܟ݂ܶܪܝܰܬ݂
ܠܶܗ ܐܶܡܰܪ
ܐܰܝܟ݁ܰܢܳܐ
ܥܰܛܠܳܐ
ܠܰܐܝܠܶܝܢ
ܕ݁ܺܐܝܬ݂ ܠܗܽܘܢ
ܢܶܟ݂ܣܶܐ
ܕ݁ܢܶܥܠܽܘܢ
ܠܡܰܠܟ݁ܽܘܬ݂ܶܗ
ܕ݁ܰܐܠܳܗܳܐ܂</div>
<div type="v" n="25">ܕ݁ܠܺܝܠܳܐ
ܗ݈ܝ ܠܓ݂ܰܡܠܳܐ
ܕ݁ܒ݂ܰܚܪܽܘܪܳܐ
ܕ݁ܰܡܚܰܛܳܐ
ܢܶܥܽܘܠ ܐܰܘ
ܥܰܬ݁ܺܝܪܳܐ
ܠܡܰܠܟ݁ܽܘܬ݂ܶܗ
ܕ݁ܰܐܠܳܗܳܐ܂</div>
<div type="v" n="26">ܐܳܡܪܺܝܢ
ܠܶܗ ܐܰܝܠܶܝܢ
ܕ݁ܰܫܡܰܥܘ
ܘܡܰܢܽܘ
ܡܶܫܟ݁ܰܚ
ܠܡܶܚܳܐ܂</div>
<div type="v" n="27">ܝܶܫܽܘܥ
ܕ݁ܶܝܢ ܐܶܡܰܪ
ܐܰܝܠܶܝܢ
ܕ݁ܰܠܘܳܬ݂
ܒ݁ܢܰܝ ܐ݈ܢܳܫܳܐ
ܠܳܐ ܡܶܫܟ݁ܚܳܢ
ܠܘܳܬ݂ ܐܰܠܳܗܳܐ
ܡܶܫܟ݁ܚܳܢ
ܠܡܶܗܘܳܐ܂</div>
<div type="v" n="28">ܐܳܡܰܪ ܠܶܗ
ܫܶܡܥܽܘܢ
ܟ݁ܺܐܦ݂ܳܐ ܗܳܐ
ܚܢܰܢ ܫܒ݂ܰܩܢ
ܟ݁ܽܠ ܡܶܕ݁ܶܡ
ܘܶܐܬ݂ܰܝܢ
ܒ݁ܳܬ݂ܪܳܟ݂܂</div>
<div type="v" n="29">ܐܳܡܰܪ ܠܶܗ
ܝܶܫܽܘܥ ܐܰܡܺܝܢ
ܐܳܡܰܪ ܐ݈ܢܳܐ
ܠܟ݂ܽܘܢ
ܕ݁ܠܰܝܬ݁ ܐ݈ܢܳܫ
ܕ݁ܫܳܒ݂ܶܩ
ܒ݁ܳܬ݁ܶܐ ܐܰܘ
ܐܰܒ݂ܳܗܶܐ ܐܰܘ
ܐܰܚܶܐ ܐܰܘ
ܐܰܢ݈ܬ݁ܬ݂ܳܐ
ܐܰܘ ܒ݁ܢܰܝܳܐ
ܡܶܛܽܠ
ܡܰܠܟ݁ܽܘܬ݂ܳܐ
ܕ݁ܰܐܠܳܗܳܐ܂</div>
<div type="v" n="30">ܘܠܳܐ
ܢܩܰܒ݁ܶܠ
ܒ݁ܰܐܥܦ݂ܶܐ
ܣܰܓ݁ܺܝܶܐܐ
ܒ݁ܗܳܢܳܐ
ܙܰܒ݂ܢܳܐ
ܘܰܒ݂ܥܳܠܡܳܐ
ܕ݁ܳܐܬ݂ܶܐ
ܚܰܝܶܐ
ܕ݁ܰܠܥܳܠܰܡ܂</div>
<div type="v" n="31">ܘܰܕ݂ܒ݂ܰܪ
ܝܶܫܽܘܥ
ܠܰܬ݂ܪܶܥܣܰܪܬ݁ܶܗ
ܘܶܐܡܰܪ ܠܗܽܘܢ
ܗܳܐ ܣܳܠܩܺܝܢܰܢ
ܠܽܐܘܪܺܫܠܶܡ
ܘܡܶܫܬ݁ܰܠܡܳܢ
ܟ݁ܽܠܗܶܝܢ
ܕ݁ܰܟ݂ܬ݂ܺܝܒ݂ܳܢ
ܒ݁ܰܢܒ݂ܺܝܶܐ
ܥܰܠ ܒ݁ܪܶܗ
ܕ݁ܐ݈ܢܳܫܳܐ܂</div>
<div type="v" n="32">ܢܶܫܬ݁ܠܶܡ
ܓ݁ܶܝܪ
ܠܥܰܡ݈ܡܶܐ
ܘܰܢܒ݂ܰܙܚܽܘܢ
ܒ݁ܶܗ ܘܢܶܪܩܽܘܢ
ܒ݁ܰܐܦ݁ܰܘܗ݈ܝ܂</div>
<div type="v" n="33">ܘܰܢܢܰܓ݁ܕ݂ܽܘܢܳܝܗ݈ܝ
ܘܰܢܨܰܥܪܽܘܢܳܝܗ݈ܝ
ܘܢܶܩܛܠܽܘܢܳܝܗ݈ܝ
ܘܰܠܝܰܘܡܳܐ
ܕ݁ܰܬ݂ܠܳܬ݂ܳܐ
ܢܩܽܘܡ܂</div>
<div type="v" n="34">ܗܶܢܽܘܢ
ܕ݁ܶܝܢ ܚܕ݂ܳܐ
ܡܶܢ ܗܳܠܶܝܢ
ܠܳܐ
ܐܶܣܬ݁ܰܟ݁ܰܠܘ
ܐܶܠܳܐ
ܡܟ݂ܰܣܝܳܐ
ܗ݈ܘܳܬ݂
ܡܶܢܗܽܘܢ
ܡܶܠܬ݂ܳܐ
ܗܳܕ݂ܶܐ ܘܠܳܐ
ܝܳܕ݂ܥܺܝܢ
ܗ݈ܘܰܘ ܗܳܠܶܝܢ
ܕ݁ܡܶܬ݂ܡܰܠܠܳܢ
ܥܰܡܗܽܘܢ܂</div>
<div type="v" n="35">ܘܟ݂ܰܕ݂
ܩܰܪܺܝܒ݂
ܠܺܐܝܪܺܝܚܽܘ
ܣܰܡܝܳܐ ܚܰܕ݂
ܝܳܬ݂ܶܒ݂ ܗ݈ܘܳܐ
ܥܰܠ ܝܰܕ݂
ܐܽܘܪܚܳܐ
ܘܚܳܕ݂ܰܪ܂</div>
<div type="v" n="36">ܘܰܫܡܰܥ
ܩܳܠ ܟ݁ܶܢܫܳܐ
ܕ݁ܥܳܒ݂ܰܪ
ܘܰܡܫܰܐܶܠ
ܗ݈ܘܳܐ ܕ݁ܡܰܢܽܘ
ܗܳܢܳܐ܂</div>
<div type="v" n="37">ܐܳܡܪܺܝܢ
ܠܶܗ ܝܶܫܽܘܥ
ܢܳܨܪܳܝܳܐ
ܥܳܒ݂ܰܪ܂</div>
<div type="v" n="38">ܘܰܩܥܳܐ
ܘܶܐܡܰܪ ܝܶܫܽܘܥ
ܒ݁ܪܶܗ
ܕ݁ܕ݂ܰܘܺܝܕ݂
ܐܶܬ݂ܪܰܚܰܡ
ܥܠܰܝ܂</div>
<div type="v" n="39">ܘܰܐܝܠܶܝܢ
ܕ݁ܳܐܙܺܠ݈ܝܢ
ܗ݈ܘܰܘ
ܩܕ݂ܳܡܰܘܗ݈ܝ
ܕ݁ܝܶܫܽܘܥ
ܟ݁ܳܐܶܝܢ ܗ݈ܘܰܘ
ܒ݁ܶܗ
ܕ݁ܢܶܫܬ݁ܽܘܩ
ܗܽܘ ܕ݁ܶܝܢ
ܝܰܬ݁ܺܝܪܳܐܝܺܬ݂
ܩܳܥܶܐ ܗ݈ܘܳܐ
ܒ݁ܪܶܗ
ܕ݁ܕ݂ܰܘܺܝܕ݂
ܐܶܬ݂ܪܰܚܰܡ
ܥܠܰܝ܂</div>
<div type="v" n="40">ܘܩܳܡ
ܝܶܫܽܘܥ
ܘܰܦ݂ܩܰܕ݂
ܕ݁ܢܰܝܬ݁ܽܘܢܳܝܗ݈ܝ
ܠܘܳܬ݂ܶܗ
ܘܟ݂ܰܕ݂ ܩܪܶܒ݂
ܠܘܳܬ݂ܶܗ
ܫܰܐܠܶܗ܂</div>
<div type="v" n="41">ܘܶܐܡܰܪ
ܠܶܗ ܡܳܢܳܐ
ܨܳܒ݂ܶܐ ܐܰܢ݈ܬ݁
ܐܶܥܒ݁ܶܕ݂ ܠܳܟ݂
ܗܽܘ ܕ݁ܶܝܢ
ܐܶܡܰܪ ܡܳܪܝ
ܕ݁ܶܐܚܙܶܐ܂</div>
<div type="v" n="42">ܘܝܶܫܽܘܥ
ܐܶܡܰܪ ܠܶܗ
ܚܙܺܝ
ܗܰܝܡܳܢܽܘܬ݂ܳܟ݂
ܐܰܚܝܰܬ݂ܳܟ݂܂</div>
<div type="v" n="43">ܘܒ݂ܰܪ
ܫܳܥܬ݂ܶܗ ܚܙܳܐ
ܘܳܐܬ݂ܶܐ ܗ݈ܘܳܐ
ܒ݁ܳܬ݂ܪܶܗ
ܘܰܡܫܰܒ݁ܰܚ
ܠܰܐܠܳܗܳܐ
ܘܟ݂ܽܠܶܗ ܥܰܡܳܐ
ܕ݁ܰܚܙܳܐ
ܝܰܗ݈ܒ݂ ܗ݈ܘܳܐ
ܫܽܘܒ݂ܚܳܐ
ܠܰܐܠܳܗܳܐ܂</div>
</div>
<div type="ch" n="19">
<div type="title" n="title"> ܀ ܠܘܩܐ ܝܛܛ </div>
<div type="v" n="1">ܘܟ݂ܰܕ݂ ܥܰܠ
ܝܶܫܽܘܥ
ܘܰܥܒ݂ܰܪ
ܒ݁ܺܐܝܪܺܝܚܽܘ܂</div>
<div type="v" n="2">ܓ݁ܰܒ݂ܪܳܐ
ܚܰܕ݂ ܕ݁ܰܫܡܶܗ
ܙܰܟ݁ܰܝ
ܥܰܬ݁ܺܝܪܳܐ
ܗ݈ܘܳܐ ܘܪܰܒ݂
ܡܳܟ݂ܣܶܐ܂</div>
<div type="v" n="3">ܘܨܳܒ݂ܶܐ
ܗ݈ܘܳܐ
ܕ݁ܢܶܚܙܶܐ
ܠܝܶܫܽܘܥ
ܕ݁ܡܰܢܽܘ ܘܠܳܐ
ܡܶܫܟ݁ܰܚ ܗ݈ܘܳܐ
ܡܶܢ ܟ݁ܶܢܫܳܐ
ܡܶܛܽܠ
ܕ݁ܰܒ݂ܩܰܘܡܬ݂ܶܗ
ܙܥܽܘܪ ܗ݈ܘܳܐ
ܙܰܟ݁ܰܝ܂</div>
<div type="v" n="4">ܘܰܪܗܶܛ
ܩܰܕ݁ܡܶܗ
ܠܝܶܫܽܘܥ
ܘܰܣܠܶܩ ܠܶܗ
ܠܬ݂ܺܬ݁ܳܐ
ܦ݁ܰܟ݁ܺܝܗܬ݁ܳܐ
ܕ݁ܢܶܚܙܶܝܘܗ݈ܝ
ܡܶܛܽܠ
ܕ݁ܗܳܟ݂ܘܳܬ݂
ܥܬ݂ܺܝܕ݂ ܗܘܳܐ
ܕ݁ܢܶܥܒ݁ܰܪ܂</div>
<div type="v" n="5">ܘܟ݂ܰܕ݂
ܐܶܬ݂ܳܐ ܠܗܳܝ
ܕ݁ܽܘܟ݁ܬ݂ܳܐ
ܝܶܫܽܘܥ
ܚܙܳܝܗ݈ܝ
ܘܶܐܡܰܪ ܠܶܗ
ܐܶܣܬ݁ܰܪܗ݈ܒ݂
ܚܽܘܬ݂ ܙܰܟ݁ܰܝ
ܝܰܘܡܳܢܳܐ
ܓ݁ܶܝܪ ܘܳܠܶܐ
ܕ݁ܰܒ݂ܒ݂ܰܝܬ݁ܳܟ݂
ܐܶܗܘܶܐ܂</div>
<div type="v" n="6">ܘܶܐܣܬ݁ܰܪܗܰܒ݂
ܢܚܶܬ݂
ܘܩܰܒ݁ܠܶܗ
ܟ݁ܰܕ݂
ܚܳܕ݂ܶܐ܂</div>
<div type="v" n="7">ܟ݁ܰܕ݂ ܚܙܰܘ
ܕ݁ܶܝܢ
ܟ݁ܽܠܗܽܘܢ
ܪܳܛܢܺܝܢ ܗ݈ܘܰܘ
ܘܳܐܡܪܺܝܢ
ܕ݁ܰܠܘܳܬ݂
ܓ݁ܰܒ݂ܪܳܐ
ܚܰܛܳܝܳܐ ܥܰܠ
ܫܪܳܐ܂</div>
<div type="v" n="8">ܩܳܡ ܕ݁ܶܝܢ
ܙܰܟ݁ܰܝ ܘܶܐܡܰܪ
ܠܝܶܫܽܘܥ ܗܳܐ
ܡܳܪܝ
ܦ݁ܶܠܓ݁ܽܘܬ݂
ܢܶܟ݂ܣܰܝ
ܝܳܗܶܒ݂ ܐ݈ܢܳܐ
ܠܡܶܣܟ݁ܺܢܶܐ
ܘܰܠܟ݂ܽܠܢܳܫ
ܡܶܕ݁ܶܡ
ܕ݁ܓ݂ܶܠܙܶܬ݂
ܚܰܕ݂
ܒ݁ܰܐܪܒ݁ܥܳܐ
ܦ݁ܳܪܰܥ
ܐ݈ܢܳܐ܂</div>
<div type="v" n="9">ܐܳܡܰܪ ܠܶܗ
ܝܶܫܽܘܥ
ܝܰܘܡܳܢܳܐ ܗܘܰܘ
ܚܰܝܶܐ
ܠܒ݂ܰܝܬ݁ܳܐ
ܗܳܢܳܐ ܡܶܛܽܠ
ܕ݁ܳܐܦ݂ ܗܳܢܳܐ
ܒ݁ܪܶܗ ܗ݈ܽܘ
ܕ݁ܰܐܒ݂ܪܳܗܳܡ܂</div>
<div type="v" n="10">ܐܶܬ݂ܳܐ
ܓ݁ܶܝܪ ܒ݁ܪܶܗ
ܕ݁ܐ݈ܢܳܫܳܐ
ܕ݁ܢܶܒ݂ܥܶܐ
ܘܢܰܚܶܐ ܗܰܘ
ܡܶܕ݁ܶܡ
ܕ݁ܰܐܒ݁ܺܝܕ݂
ܗ݈ܘܳܐ܂</div>
<div type="v" n="11">ܘܟ݂ܰܕ݂
ܫܳܡܥܺܝܢ ܗ݈ܘܰܘ
ܗܳܠܶܝܢ
ܐܰܘܣܶܦ݂
ܠܡܺܐܡܰܪ
ܡܰܬ݂ܠܳܐ ܡܶܛܽܠ
ܕ݁ܩܰܪܺܝܒ݂
ܗ݈ܘܳܐ
ܠܽܐܘܪܺܫܠܶܡ
ܘܣܳܒ݂ܪܺܝܢ
ܗ݈ܘܰܘ
ܕ݁ܰܒ݂ܗܳܝ
ܫܳܥܬ݂ܳܐ
ܥܬ݂ܺܝܕ݂ܳܐ
ܕ݁ܬ݂ܶܬ݂ܓ݁ܠܶܐ
ܡܰܠܟ݁ܽܘܬ݂ܶܗ
ܕ݁ܰܐܠܳܗܳܐ܂</div>
<div type="v" n="12">ܘܶܐܡܰܪ
ܓ݁ܰܒ݂ܪܳܐ ܚܰܕ݂
ܒ݁ܰܪ ܛܽܘܗܡܳܐ
ܪܰܒ݁ܳܐ ܐܶܙܰܠ
ܠܰܐܬ݂ܪܳܐ
ܪܰܚܺܝܩܳܐ
ܕ݁ܢܶܣܰܒ݂ ܠܶܗ
ܡܰܠܟ݁ܽܘܬ݂ܳܐ
ܘܢܶܗܦ݁ܽܘܟ݂܂</div>
<div type="v" n="13">ܘܰܩܪܳܐ
ܥܶܣܪܳܐ
ܥܰܒ݂ܕ݁ܰܘܗ݈ܝ
ܘܝܰܗ݈ܒ݂ ܠܗܽܘܢ
ܥܶܣܪܳܐ ܡܢܺܝܢ
ܘܶܐܡܰܪ ܠܗܽܘܢ
ܐܶܬ݁ܬ݁ܰܓ݈݁ܪܘ
ܥܰܕ݂ ܐܳܬ݂ܶܐ
ܐ݈ܢܳܐ܂</div>
<div type="v" n="14">ܒ݁ܢܰܝ
ܡܕ݂ܺܝܢ݈ܬ݁ܶܗ
ܕ݁ܶܝܢ ܣܳܢܶܝܢ
ܗ݈ܘܰܘ ܠܶܗ
ܘܫܰܕ݁ܰܪܘ
ܐܺܝܙܓ݁ܰܕ݁ܶܐ
ܒ݁ܳܬ݂ܪܶܗ
ܘܳܐܡܪܺܝܢ ܠܳܐ
ܨܳܒ݂ܶܝܢ ܚ݈ܢܰܢ
ܕ݁ܢܰܡܠܶܟ݂
ܥܠܰܝܢ ܗܳܢܳܐ܂</div>
<div type="v" n="15">ܘܟ݂ܰܕ݂
ܢܣܰܒ݂
ܡܰܠܟ݁ܽܘܬ݂ܳܐ
ܘܰܗܦ݂ܰܟ݂
ܐܶܡܰܪ
ܕ݁ܢܶܩܪܽܘܢ ܠܶܗ
ܗܳܢܽܘܢ
ܥܰܒ݂ܕ݁ܰܘܗ݈ܝ
ܕ݁ܝܰܗ݈ܒ݂
ܠܗܽܘܢ
ܟ݁ܶܣܦ݁ܳܐ
ܕ݁ܢܶܕ݁ܰܥ
ܡܳܢܳܐ ܟ݁ܽܠ
ܚܰܕ݂ ܚܰܕ݂
ܡܶܢܗܽܘܢ
ܐܶܬ݁ܬ݁ܰܓ݁ܰܪ܂</div>
<div type="v" n="16">ܘܶܐܬ݂ܳܐ
ܩܰܕ݂ܡܳܝܳܐ
ܘܶܐܡܰܪ ܡܳܪܝ
ܡܰܢܝܳܟ݂
ܥܶܣܪܳܐ ܡܢܺܝܢ
ܐܰܘܬ݁ܰܪ܂</div>
<div type="v" n="17">ܐܳܡܰܪ ܠܶܗ
ܐܺܝܘ ܥܰܒ݂ܕ݁ܳܐ
ܛܳܒ݂ܳܐ
ܕ݁ܰܒ݂ܩܰܠܺܝܠ
ܐܶܫܬ݁ܟ݂ܰܚܬ݁
ܡܗܰܝܡܰܢ
ܬ݁ܶܗܘܶܐ
ܫܰܠܺܝܛ ܥܰܠ
ܥܶܣܪܳܐ
ܟ݁ܰܪܟ݂ܺܝܢ܂</div>
<div type="v" n="18">ܘܶܐܬ݂ܳܐ
ܕ݁ܰܬ݂ܪܶܝܢ
ܘܶܐܡܰܪ ܡܳܪܝ
ܡܰܢܝܳܟ݂
ܚܰܡܫܳܐ ܡܢܺܝܢ
ܥܒ݂ܰܕ݂܂</div>
<div type="v" n="19">ܐܶܡܰܪ
ܐܳܦ݂ ܠܗܳܢܳܐ
ܐܳܦ݂ ܐܰܢ݈ܬ݁
ܬ݁ܶܗܘܶܐ
ܫܰܠܺܝܛ ܥܰܠ
ܚܰܡܫܳܐ
ܟ݁ܰܪܟ݂ܺܝܢ܂</div>
<div type="v" n="20">ܘܶܐܬ݂ܳܐ
ܐ݈ܚܪܺܢܳܐ
ܘܶܐܡܰܪ ܡܳܪܝ
ܗܳܐ ܡܰܢܝܳܟ݂
ܗܰܘ ܕ݁ܺܐܝܬ݂
ܗ݈ܘܳܐ ܠܘܳܬ݂ܝ
ܟ݁ܰܕ݂ ܣܺܝܡ
ܒ݁ܣܶܕ݁ܽܘܢܳܐ܂</div>
<div type="v" n="21">ܕ݁ܶܚܠܶܬ݂
ܓ݁ܶܝܪ ܡܶܢܳܟ݂
ܕ݁ܓ݂ܰܒ݂ܪܳܐ
ܐܰܢ݈ܬ݁ ܩܰܫܝܳܐ
ܘܫܳܩܶܠ ܐܰܢ݈ܬ݁
ܡܶܕ݁ܶܡ ܕ݁ܠܳܐ
ܣܳܡܬ݁ ܘܚܳܨܶܕ݂
ܐܰܢ݈ܬ݁ ܡܶܕ݁ܶܡ
ܕ݁ܠܳܐ
ܙܪܰܥܬ݁܂</div>
<div type="v" n="22">ܐܳܡܰܪ ܠܶܗ
ܡܶܢ ܦ݁ܽܘܡܳܟ݂
ܐܶܕ݁ܽܘܢܳܟ݂
ܥܰܒ݂ܕ݁ܳܐ
ܒ݁ܺܝܫܳܐ
ܝܳܕ݂ܰܥ
ܗ݈ܘܰܝܬ݁ ܠܺܝ
ܕ݁ܓ݂ܰܒ݂ܪܳܐ
ܐ݈ܢܳܐ ܩܰܫܝܳܐ
ܘܫܳܩܶܠ ܐ݈ܢܳܐ
ܡܶܕ݁ܶܡ ܕ݁ܠܳܐ
ܣܳܡܶܬ݂
ܘܚܳܨܶܕ݂ ܐ݈ܢܳܐ
ܡܶܕ݁ܶܡ ܕ݁ܠܳܐ
ܙܶܪܥܶܬ݂܂</div>
<div type="v" n="23">ܠܡܳܢܳܐ
ܠܳܐ ܝܰܗ݈ܒ݂ܬ݁
ܟ݁ܶܣܦ݁ܝ ܥܰܠ
ܦ݁ܳܬ݂ܽܘܪܳܐ
ܘܶܐܢܳܐ ܐܳܬ݂ܶܐ
ܗ݈ܘܺܝܬ݂
ܬ݁ܳܒ݂ܰܥ ܠܶܗ
ܥܰܡ
ܪܶܒ݁ܝܳܬ݂ܶܗ܂</div>
<div type="v" n="24">ܘܰܠܗܳܢܽܘܢ
ܕ݁ܩܳܝܡܺܝܢ
ܩܕ݂ܳܡܰܘܗ݈ܝ
ܐܶܡܰܪ ܣܰܒ݂ܘ
ܡܶܢܶܗ ܡܰܢܝܳܐ
ܘܗܰܒ݂ܘ ܠܗܰܘ
ܕ݁ܺܐܝܬ݂
ܠܘܳܬ݂ܶܗ
ܥܶܣܪܳܐ
ܡܢܺܝܢ܂</div>
<div type="v" n="25">ܐܳܡܪܺܝܢ
ܠܶܗ ܡܳܪܰܢ
ܐܺܝܬ݂ ܠܘܳܬ݂ܶܗ
ܥܶܣܪܳܐ
ܡܢܺܝܢ܂</div>
<div type="v" n="26">ܐܳܡܰܪ
ܠܗܽܘܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܰܠܟ݂ܽܠ ܡܰܢ
ܕ݁ܺܐܝܬ݂ ܠܶܗ
ܢܶܬ݂ܺܝܗܶܒ݂
ܠܶܗ ܘܡܶܢ ܗܰܘ
ܕ݁ܠܰܝܬ݁ ܠܶܗ
ܐܳܦ݂ ܗܰܘ
ܕ݁ܺܐܝܬ݂ ܠܶܗ
ܢܶܬ݂ܢܣܶܒ݂
ܡܶܢܶܗ܂</div>
<div type="v" n="27">ܒ݁ܪܰܡ
ܠܗܳܢܽܘܢ
ܒ݁ܥܶܠܕ݁ܒ݂ܳܒ݂ܰܝ
ܐܰܝܠܶܝܢ ܕ݁ܠܳܐ
ܨܒ݂ܰܘ
ܕ݁ܰܐܡܠܶܟ݂
ܥܠܰܝܗܽܘܢ
ܐܰܝܬ݁ܰܘ
ܐܶܢܽܘܢ
ܘܩܰܛܶܠܘ
ܐܶܢܽܘܢ
ܩܕ݂ܳܡܰܝ܂</div>
<div type="v" n="28">ܘܟ݂ܰܕ݂
ܐܶܡܰܪ ܗܳܠܶܝܢ
ܝܶܫܽܘܥ ܢܦ݂ܰܩ
ܠܰܩܕ݂ܳܡܰܘܗ݈ܝ
ܕ݁ܢܺܐܙܰܠ
ܠܽܐܘܪܺܫܠܶܡ܂</div>
<div type="v" n="29">ܘܟ݂ܰܕ݂
ܡܰܛܺܝ
ܠܒ݂ܶܝܬ݂‌ܦ݁ܳܓ݁ܶܐ
ܘܒ݂ܶܝܬ݂‌ܥܰܢܝܳܐ
ܥܰܠ ܓ݁ܶܢ݈ܒ݂
ܛܽܘܪܳܐ
ܕ݁ܡܶܬ݂ܩܪܶܐ
ܕ݁ܒ݂ܶܝܬ݂
ܙܰܝܬ݁ܶܐ
ܫܰܕ݁ܰܪ ܬ݁ܪܶܝܢ
ܡܶܢ
ܬ݁ܰܠܡܺܝܕ݂ܰܘܗ݈ܝ܂</div>
<div type="v" n="30">ܘܶܐܡܰܪ
ܠܗܽܘܢ ܙܶܠܘ
ܠܰܩܪܺܝܬ݂ܳܐ
ܗܳܝ
ܕ݁ܰܠܩܽܘܒ݂ܠܰܢ
ܘܟ݂ܰܕ݂
ܥܳܐܠܺܝܢ
ܐܢ݈ܬ݁ܽܘܢ ܠܳܗ
ܗܳܐ ܡܶܫܟ݁ܚܺܝܢ
ܐܢ݈ܬ݁ܽܘܢ
ܥܺܝܠܳܐ
ܕ݁ܰܐܣܺܝܪ
ܕ݁ܐ݈ܢܳܫ
ܡܶܡܬ݂ܽܘܡ ܠܳܐ
ܪܟ݂ܶܒ݂
ܥܠܰܘܗ݈ܝ ܫܪܰܘ
ܐܰܝܬ݁ܰܐܘܽܗ݈ܝ܂</div>
<div type="v" n="31">ܘܶܐܢ
ܐ݈ܢܳܫ ܡܫܰܐܶܠ
ܠܟ݂ܽܘܢ ܠܡܳܢܳܐ
ܫܳܪܶܝܢ
ܐܢ݈ܬ݁ܽܘܢ ܠܶܗ
ܗܳܟ݂ܰܢܳܐ
ܐܶܡܰܪܘ ܠܶܗ
ܠܡܳܪܰܢ
ܡܶܬ݂ܒ݁ܥܶܐ܂</div>
<div type="v" n="32">ܘܶܐܙܰܠܘ
ܗܳܢܽܘܢ
ܕ݁ܶܐܫܬ݁ܰܕ݁ܰܪܘ
ܘܶܐܫܟ݁ܰܚܘ
ܐܰܝܟ݁ܰܢܳܐ
ܕ݁ܶܐܡܰܪ
ܠܗܽܘܢ܂</div>
<div type="v" n="33">ܘܟ݂ܰܕ݂
ܫܳܪܶܝܢ ܠܶܗ
ܠܥܺܝܠܳܐ
ܐܳܡܪܺܝܢ ܠܗܽܘܢ
ܡܳܪܰܘܗ݈ܝ
ܡܳܢܳܐ ܫܳܪܶܝܢ
ܐܢ݈ܬ݁ܽܘܢ
ܥܺܝܠܳܐ ܗܰܘ܂</div>
<div type="v" n="34">ܘܶܐܡܰܪܘ
ܠܗܽܘܢ
ܕ݁ܰܠܡܳܪܰܢ
ܡܶܬ݂ܒ݁ܥܶܐ܂</div>
<div type="v" n="35">ܘܰܐܝܬ݁ܝܽܘܗ݈ܝ
ܠܘܳܬ݂ ܝܶܫܽܘܥ
ܘܰܐܪܡܺܝܘ ܥܰܠ
ܥܺܝܠܳܐ
ܡܳܐܢܰܝܗܽܘܢ
ܘܰܐܪܟ݁ܒ݂ܽܘܗ݈ܝ
ܠܝܶܫܽܘܥ
ܥܠܰܘܗ݈ܝ܂</div>
<div type="v" n="36">ܟ݁ܰܕ݂
ܕ݁ܶܝܢ ܐܳܙܶܠ
ܦ݁ܳܪܣܺܝܢ
ܗ݈ܘܰܘ
ܡܳܐܢܰܝܗܽܘܢ
ܒ݁ܽܐܘܪܚܳܐ܂</div>
<div type="v" n="37">ܘܟ݂ܰܕ݂
ܩܪܶܒ݂
ܠܡܰܚܰܬ݁ܬ݂ܳܐ
ܕ݁ܛܽܘܪܳܐ
ܕ݁ܒ݂ܶܝܬ݂
ܙܰܝܬ݁ܶܐ
ܫܰܪܺܝܘ ܟ݁ܽܠܶܗ
ܟ݁ܶܢܫܳܐ
ܕ݁ܬ݂ܰܠܡܺܝܕ݂ܶܐ
ܚܳܕ݂ܶܝܢ
ܘܰܡܫܰܒ݁ܚܺܝܢ
ܠܰܐܠܳܗܳܐ
ܒ݁ܩܳܠܳܐ ܪܳܡܳܐ
ܥܰܠ ܟ݁ܽܠ
ܚܰܝܠܶܐ
ܕ݁ܰܚܙܰܘ܂</div>
<div type="v" n="38">ܘܳܐܡܪܺܝܢ
ܗ݈ܘܰܘ ܒ݁ܪܺܝܟ݂
ܗ݈ܽܘ ܡܰܠܟ݁ܳܐ
ܕ݁ܳܐܬ݂ܶܐ
ܒ݁ܰܫܡܶܗ
ܕ݁ܡܳܪܝܳܐ
ܫܠܳܡܳܐ
ܒ݁ܰܫܡܰܝܳܐ
ܘܫܽܘܒ݂ܚܳܐ
ܒ݁ܰܡܪܰܘܡܶܐ܂</div>
<div type="v" n="39">ܐ݈ܢܳܫܳܐ
ܕ݁ܶܝܢ ܡܶܢ
ܦ݁ܪܺܝܫܶܐ ܡܶܢ
ܒ݁ܰܝܢܰܝ
ܟ݁ܶܢܫܶܐ
ܐܳܡܪܺܝܢ ܠܶܗ
ܪܰܒ݁ܺܝ ܟ݁ܐܺܝ
ܒ݁ܬ݂ܰܠܡܺܝܕ݂ܰܝܟ݁܂</div>
<div type="v" n="40">ܐܳܡܰܪ
ܠܗܽܘܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܶܐܢ ܗܳܠܶܝܢ
ܢܶܫܬ݁ܩܽܘܢ
ܟ݁ܺܐܦ݂ܶܐ
ܢܶܩܥܝܳܢ܂</div>
<div type="v" n="41">ܘܟ݂ܰܕ݂
ܩܪܶܒ݂ ܘܰܚܙܳܗ
ܠܰܡܕ݂ܺܝܢ݈ܬ݁ܳܐ
ܒ݁ܟ݂ܳܐ
ܥܠܶܝܗ܂</div>
<div type="v" n="42">ܘܶܐܡܰܪ
ܐܶܠܽܘ ܟ݁ܰܝ
ܝܳܕ݂ܰܥܬ݁ܝ
ܐܰܝܠܶܝܢ
ܕ݁ܺܐܝܬ݂ܰܝܗܶܝܢ
ܕ݁ܰܫܠܳܡܶܟ݂ܝ
ܐܳܦ݂ܶܢ
ܒ݁ܗܳܢܳܐ
ܝܰܘܡܶܟ݂ܝ
ܗܳܫܳܐ ܕ݁ܶܝܢ
ܐܶܬ݂ܟ݁ܰܣܺܝ
ܠܗܶܝܢ ܡܶܢ
ܥܰܝܢܰܝܟ݁ܝ܂</div>
<div type="v" n="43">ܢܺܐܬ݂ܽܘܢ
ܠܶܟ݂ܝ ܕ݁ܶܝܢ
ܝܰܘܡܳܬ݂ܳܐ
ܕ݁ܢܶܚܕ݁ܪܽܘܢܶܟ݂ܝ
ܒ݁ܥܶܠܕ݁ܒ݂ܳܒ݂ܰܝܟ݁ܝ
ܘܢܶܐܠܨܽܘܢܶܟ݂ܝ
ܡܶܢ ܟ݁ܽܠ
ܕ݁ܽܘܟ݁ܳܐ܂</div>
<div type="v" n="44">ܘܢܶܣܚܦ݂ܽܘܢܶܟ݂ܝ
ܘܠܰܒ݂ܢܰܝܟ݁ܝ
ܒ݁ܓ݂ܰܘܶܟ݂ܝ
ܘܠܳܐ
ܢܶܫܒ݁ܩܽܘܢ
ܒ݁ܶܟ݂ܝ ܟ݁ܺܐܦ݂
ܥܰܠ ܟ݁ܺܐܦ݂
ܚܠܳܦ݂ ܕ݁ܠܳܐ
ܝܺܕ݂ܰܥܬ݁ܝ
ܙܰܒ݂ܢܳܐ
ܕ݁ܣܽܘܥܪܳܢܶܟ݂ܝ܂</div>
<div type="v" n="45">ܘܟ݂ܰܕ݂
ܥܰܠ ܠܗܰܝܟ݁ܠܳܐ
ܫܰܪܺܝ
ܠܡܰܦ݁ܳܩܽܘ
ܠܰܐܝܠܶܝܢ
ܕ݁ܙܳܒ݂ܢܺܝܢ
ܒ݁ܶܗ
ܘܰܡܙܰܒ݁ܢܺܝܢ܂</div>
<div type="v" n="46">ܘܶܐܡܰܪ
ܠܗܽܘܢ
ܟ݁ܬ݂ܺܝܒ݂
ܕ݁ܒ݂ܰܝܬ݁ܝ
ܒ݁ܶܝܬ݂
ܨܠܽܘܬ݂ܳܐ
ܐܺܝܬ݂ܰܘܗ݈ܝ
ܐܰܢ݈ܬ݁ܽܘܢ
ܕ݁ܶܝܢ
ܥܒ݂ܰܕ݁ܬ݁ܽܘܢܳܝܗ݈ܝ
ܡܥܰܪܬ݂ܳܐ
ܕ݁ܠܶܣܛܳܝܶܐ܂</div>
<div type="v" n="47">ܘܗܽܘ
ܡܰܠܶܦ݂ ܗ݈ܘܳܐ
ܟ݁ܽܠ ܝܽܘܡ
ܒ݁ܗܰܝܟ݁ܠܳܐ
ܪܰܒ݁ܰܝ
ܟ݁ܳܗܢܶܐ ܕ݁ܶܝܢ
ܘܣܳܦ݂ܪܶܐ
ܘܩܰܫܺܝܫܶܐ
ܕ݁ܥܰܡܳܐ
ܒ݁ܳܥܶܝܢ ܗ݈ܘܰܘ
ܠܡܰܘܒ݁ܳܕ݂ܽܘܬ݂ܶܗ܂</div>
<div type="v" n="48">ܘܠܳܐ
ܡܶܫܟ݁ܚܺܝܢ
ܗ݈ܘܰܘ ܡܳܢܳܐ
ܢܶܥܒ݁ܕ݂ܽܘܢ
ܠܶܗ ܟ݁ܽܠܶܗ
ܓ݁ܶܝܪ ܥܰܡܳܐ
ܬ݁ܠܶܐ ܗ݈ܘܳܐ
ܒ݁ܶܗ
ܠܡܶܫܡܥܶܗ܂</div>
</div>
<div type="ch" n="20">
<div type="title" n="title"> ܀ ܠܘܩܐ ܟܟ </div>
<div type="v" n="1">ܘܰܗܘܳܐ
ܒ݁ܚܰܕ݂ ܡܶܢ
ܝܰܘܡܳܬ݂ܳܐ
ܟ݁ܰܕ݂ ܡܰܠܶܦ݂
ܒ݁ܗܰܝܟ݁ܠܳܐ
ܠܥܰܡܳܐ
ܘܰܡܣܰܒ݁ܰܪ
ܩܳܡܘ ܥܠܰܘܗ݈ܝ
ܪܰܒ݁ܰܝ
ܟ݁ܳܗܢܶܐ
ܘܣܳܦ݂ܪܶܐ ܥܰܡ
ܩܰܫܺܝܫܶܐ܂</div>
<div type="v" n="2">ܘܳܐܡܪܺܝܢ
ܠܶܗ ܐܶܡܰܪ ܠܰܢ
ܒ݁ܰܐܝܢܳܐ
ܫܽܘܠܛܳܢܳܐ
ܗܳܠܶܝܢ
ܥܳܒ݂ܶܕ݂
ܐܰܢ݈ܬ݁ ܘܡܰܢܽܘ
ܗܰܘ ܕ݁ܝܰܗ݈ܒ݂
ܠܳܟ݂
ܫܽܘܠܛܳܢܳܐ
ܗܳܢܳܐ܂</div>
<div type="v" n="3">ܥܢܳܐ
ܝܶܫܽܘܥ ܘܶܐܡܰܪ
ܠܗܽܘܢ
ܐܶܫܰܐܶܠܟ݂ܽܘܢ
ܐܳܦ݂ ܐܶܢܳܐ
ܡܶܠܬ݂ܳܐ
ܘܶܐܡܰܪܘ ܠܺܝ܂</div>
<div type="v" n="4">ܡܰܥܡܽܘܕ݂ܺܝܬ݂ܶܗ
ܕ݁ܝܽܘܚܰܢܳܢ
ܡܶܢ ܫܡܰܝܳܐ
ܗ݈ܘܳܬ݂ ܐܰܘ
ܡܶܢ ܒ݁ܢܰܝ
ܐ݈ܢܳܫܳܐ܂</div>
<div type="v" n="5">ܗܶܢܽܘܢ
ܕ݁ܶܝܢ
ܡܶܬ݂ܚܰܫܒ݂ܺܝܢ
ܗ݈ܘܰܘ
ܒ݁ܢܰܦ݂ܫܗܽܘܢ
ܘܳܐܡܪܺܝܢ
ܕ݁ܶܐܢ ܢܺܐܡܰܪ
ܡܶܢ ܫܡܰܝܳܐ
ܐܳܡܰܪ ܠܰܢ
ܘܡܶܛܽܠ ܡܳܢܳܐ
ܠܳܐ
ܗܰܝܡܶܢܬ݁ܽܘܢܳܝܗ݈ܝ܂</div>
<div type="v" n="6">ܐܶܢ ܕ݁ܶܝܢ
ܢܺܐܡܰܪ ܡܶܢ
ܒ݁ܢܰܝ ܐ݈ܢܳܫܳܐ
ܪܳܓ݂ܶܡ ܠܰܢ
ܥܰܡܳܐ ܟ݁ܽܠܶܗ
ܡܦ݁ܳܣܺܝܢ
ܓ݁ܶܝܪ
ܕ݁ܝܽܘܚܰܢܳܢ
ܢܒ݂ܺܝܳܐ ܗܽܘ܂</div>
<div type="v" n="7">ܘܶܐܡܰܪܘ
ܠܶܗ ܕ݁ܠܳܐ
ܝܳܕ݂ܥܺܝܢܰܢ
ܡܶܢ ܐܰܝܡܶܟ݁ܳܐ
ܗ݈ܝ܂</div>
<div type="v" n="8">ܐܳܡܰܪ
ܠܗܽܘܢ ܝܶܫܽܘܥ
ܘܠܳܐ ܐܶܢܳܐ
ܐܳܡܰܪ ܐ݈ܢܳܐ
ܠܟ݂ܽܘܢ
ܒ݁ܰܐܝܢܳܐ
ܫܽܘܠܛܳܢܳܐ
ܗܳܠܶܝܢ
ܥܳܒ݂ܶܕ݂
ܐ݈ܢܳܐ܂</div>
<div type="v" n="9">ܘܫܰܪܺܝ
ܕ݁ܢܺܐܡܰܪ
ܠܥܰܡܳܐ
ܡܰܬ݂ܠܳܐ ܗܳܢܳܐ
ܓ݁ܰܒ݂ܪܳܐ ܚܰܕ݂
ܢܨܰܒ݂ ܟ݁ܰܪܡܳܐ
ܘܰܐܘܚܕ݂ܶܗ
ܠܦ݂ܰܠܳܚܶܐ
ܘܰܐܒ݂ܥܶܕ݂
ܙܰܒ݂ܢܳܐ
ܣܰܓ݁ܺܝܳܐܐ܂</div>
<div type="v" n="10">ܘܰܒ݂ܙܰܒ݂ܢܳܐ
ܫܰܕ݁ܰܪ
ܥܰܒ݂ܕ݁ܶܗ
ܠܘܳܬ݂
ܦ݁ܰܠܳܚܶܐ
ܕ݁ܢܶܬ݁ܠܽܘܢ
ܠܶܗ ܡܶܢ
ܦ݁ܺܐܪܶܐ
ܕ݁ܟ݂ܰܪܡܳܐ
ܦ݁ܰܠܳܚܶܐ
ܕ݁ܶܝܢ
ܡܚܰܐܘܽܗ݈ܝ
ܘܫܰܕ݁ܪܽܘܗ݈ܝ
ܟ݁ܰܕ݂ ܣܪܺܝܩ܂</div>
<div type="v" n="11">ܘܰܐܘܣܶܦ݂
ܘܫܰܕ݁ܰܪ
ܠܥܰܒ݂ܕ݁ܶܗ
ܐ݈ܚܪܺܢܳܐ
ܗܶܢܽܘܢ ܕ݁ܶܝܢ
ܐܳܦ݂ ܠܗܰܘ
ܡܚܰܐܘܽܗ݈ܝ
ܘܨܰܥܪܽܘܗ݈ܝ
ܘܫܰܕ݁ܪܽܘܗ݈ܝ
ܟ݁ܰܕ݂ ܣܪܺܝܩ܂</div>
<div type="v" n="12">ܘܰܐܘܣܶܦ݂
ܘܫܰܕ݁ܰܪ
ܕ݁ܰܬ݂ܠܳܬ݂ܳܐ
ܗܶܢܽܘܢ ܕ݁ܶܝܢ
ܘܳܐܦ݂ ܠܗܰܘ
ܨܰܠܦ݂ܽܘܗ݈ܝ
ܘܰܐܦ݁ܩܽܘܗ݈ܝ܂</div>
<div type="v" n="13">ܐܳܡܰܪ
ܡܳܪܶܐ ܟ݁ܰܪܡܳܐ
ܡܳܢܳܐ
ܐܶܥܒ݁ܶܕ݂
ܐܶܫܰܕ݁ܰܪ
ܒ݁ܶܪܝ
ܚܰܒ݁ܺܝܒ݂ܳܐ
ܟ݁ܒ݂ܰܪ
ܢܶܚܙܽܘܢܳܝܗ݈ܝ
ܘܢܶܬ݂ܟ݁ܰܚܕ݂ܽܘܢ܂</div>
<div type="v" n="14">ܟ݁ܰܕ݂
ܚܙܰܐܘܽܗ݈ܝ
ܕ݁ܶܝܢ
ܦ݁ܰܠܳܚܶܐ
ܡܶܬ݂ܚܰܫܒ݂ܺܝܢ
ܗ݈ܘܰܘ
ܒ݁ܢܰܦ݂ܫܗܽܘܢ
ܘܳܐܡܪܺܝܢ
ܗܳܢܰܘ ܝܳܪܬ݁ܳܐ
ܬ݁ܰܘ
ܢܶܩܛܠܺܝܘܗ݈ܝ
ܘܬ݂ܶܗܘܶܐ
ܝܳܪܬ݁ܽܘܬ݂ܳܐ
ܕ݁ܺܝܠܰܢ܂</div>
<div type="v" n="15">ܘܰܐܦ݁ܩܽܘܗ݈ܝ
ܠܒ݂ܰܪ ܡܶܢ
ܟ݁ܰܪܡܳܐ
ܘܩܰܛܠܽܘܗ݈ܝ
ܡܳܢܳܐ ܗܳܟ݂ܺܝܠ
ܢܶܥܒ݁ܶܕ݂
ܠܗܽܘܢ ܡܳܪܶܐ
ܟ݁ܰܪܡܳܐ܂</div>
<div type="v" n="16">ܢܺܐܬ݂ܶܐ
ܘܢܰܘܒ݁ܶܕ݂
ܠܦ݂ܰܠܳܚܶܐ
ܗܳܢܽܘܢ
ܘܢܶܬ݁ܶܠ
ܟ݁ܰܪܡܳܐ
ܠܰܐ݈ܚܪܳܢܶܐ
ܟ݁ܰܕ݂ ܫܡܰܥܘ
ܕ݁ܶܝܢ ܐܶܡܰܪܘ
ܠܳܐ ܬ݁ܶܗܘܶܐ
ܗܳܕ݂ܶܐ܂</div>
<div type="v" n="17">ܗܽܘ ܕ݁ܶܝܢ
ܚܳܪ ܒ݁ܗܽܘܢ
ܘܶܐܡܰܪ ܘܡܳܢܳܐ
ܗ݈ܝ ܗܳܝ
ܕ݁ܰܟ݂ܬ݂ܺܝܒ݂ܳܐ
ܕ݁ܟ݂ܺܐܦ݂ܳܐ
ܕ݁ܰܐܣܠܺܝܘ
ܒ݁ܰܢܳܝܶܐ ܗܺܝ
ܗܘܳܬ݂ ܠܪܺܝܫ
ܩܰܪܢܳܐ
ܕ݁ܙܳܘܺܝܬ݂ܳܐ܂</div>
<div type="v" n="18">ܘܟ݂ܽܠ
ܕ݁ܢܶܦ݁ܶܠ ܥܰܠ
ܗܳܝ ܟ݁ܺܐܦ݂ܳܐ
ܢܶܬ݂ܪܥܰܥ
ܘܟ݂ܽܠ ܡܰܢ
ܕ݁ܗܺܝ ܬ݁ܶܦ݁ܶܠ
ܥܠܰܘܗ݈ܝ
ܬ݁ܶܕ݂ܪܶܝܘܗ݈ܝ܂</div>
<div type="v" n="19">ܒ݁ܥܰܘ
ܗ݈ܘܰܘ ܕ݁ܶܝܢ
ܪܰܒ݁ܰܝ
ܟ݁ܳܗܢܶܐ
ܘܣܳܦ݂ܪܶܐ
ܕ݁ܢܰܪܡܽܘܢ
ܥܠܰܘܗ݈ܝ
ܐܺܝܕ݂ܰܝܳܐ
ܒ݁ܗܳܝ ܫܳܥܬ݂ܳܐ
ܘܰܕ݂ܚܶܠܘ ܡܶܢ
ܥܰܡܳܐ ܝܺܕ݂ܰܥܘ
ܓ݁ܶܝܪ
ܕ݁ܰܥܠܰܝܗܽܘܢ
ܐܶܡܰܪ ܡܰܬ݂ܠܳܐ
ܗܳܢܳܐ܂</div>
<div type="v" n="20">ܘܫܰܕ݁ܰܪܘ
ܠܘܳܬ݂ܶܗ
ܓ݁ܳܫܽܘܫܶܐ
ܕ݁ܡܶܬ݁ܕ݁ܰܡܶܝܢ
ܒ݁ܙܰܕ݁ܺܝܩܶܐ
ܕ݁ܢܶܐܚܕ݁ܽܘܢܳܝܗ݈ܝ
ܒ݁ܡܶܠܬ݂ܳܐ
ܘܢܰܫܠܡܽܘܢܳܝܗ݈ܝ
ܠܕ݂ܰܝܳܢܳܐ
ܘܰܠܫܽܘܠܛܳܢܶܗ
ܕ݁ܗܺܓ݂ܡܽܘܢܳܐ܂</div>
<div type="v" n="21">ܘܫܰܐܠܽܘܗ݈ܝ
ܘܳܐܡܪܺܝܢ ܠܶܗ
ܡܰܠܦ݂ܳܢܳܐ
ܝܳܕ݂ܥܺܝܢܰܢ
ܕ݁ܰܬ݂ܪܺܝܨܳܐܝܺܬ݂
ܡܡܰܠܶܠ ܐܰܢ݈ܬ݁
ܘܡܰܠܶܦ݂ ܘܠܳܐ
ܢܳܣܶܒ݂ ܐܰܢ݈ܬ݁
ܒ݁ܰܐܦ݁ܶܐ
ܐܶܠܳܐ
ܒ݁ܩܽܘܫܬ݁ܳܐ
ܐܽܘܪܚܳܐ
ܕ݁ܰܐܠܳܗܳܐ
ܡܰܠܶܦ݂
ܐܰܢ݈ܬ݁܂</div>
<div type="v" n="22">ܫܰܠܺܝܛ
ܠܰܢ ܕ݁ܢܶܬ݁ܶܠ
ܟ݁ܣܶܦ݂ ܪܺܫܳܐ
ܠܩܶܣܰܪ ܐܰܘ
ܠܳܐ܂</div>
<div type="v" n="23">ܗܽܘ ܕ݁ܶܝܢ
ܐܶܣܬ݁ܰܟ݁ܰܠ
ܚܳܪܥܽܘܬ݂ܗܽܘܢ
ܘܶܐܡܰܪ ܡܳܢܳܐ
ܡܢܰܣܶܝܢ
ܐܢ݈ܬ݁ܽܘܢ
ܠܺܝ܂</div>
<div type="v" n="24">ܚܰܘܰܐܘܽܢܝ
ܕ݁ܺܝܢܳܪܳܐ
ܕ݁ܡܰܢ ܐܺܝܬ݂
ܒ݁ܶܗ ܨܰܠܡܳܐ
ܘܰܟ݂ܬ݂ܺܝܒ݂ܳܬ݂ܳܐ
ܗܶܢܽܘܢ ܕ݁ܶܝܢ
ܐܶܡܰܪܘ
ܕ݁ܩܶܣܰܪ܂</div>
<div type="v" n="25">ܐܳܡܰܪ
ܠܗܽܘܢ ܝܶܫܽܘܥ
ܗܰܒ݂ܘ ܗܳܟ݂ܺܝܠ
ܕ݁ܩܶܣܰܪ
ܠܩܶܣܰܪ
ܘܕ݂ܰܐܠܳܗܳܐ
ܠܰܐܠܳܗܳܐ܂</div>
<div type="v" n="26">ܘܠܳܐ
ܐܶܫܟ݁ܰܚܘ
ܠܡܶܐܚܰܕ݂
ܡܶܢܶܗ ܡܶܠܬ݂ܳܐ
ܩܕ݂ܳܡ ܥܰܡܳܐ
ܘܶܐܬ݁ܕ݁ܰܡܰܪܘ
ܥܰܠ
ܦ݁ܶܬ݂ܓ݂ܳܡܶܗ
ܘܰܫܬ݂ܶܩܘ܂</div>
<div type="v" n="27">ܩܪܶܒ݂ܘ
ܕ݁ܶܝܢ
ܐ݈ܢܳܫܺܝܢ ܡܶܢ
ܙܰܕ݁ܽܘܩܳܝܶܐ
ܗܳܢܽܘܢ
ܕ݁ܳܐܡܪܺܝܢ
ܕ݁ܰܩܝܳܡܬ݁ܳܐ
ܠܰܝܬ݁
ܘܫܰܐܠܽܘܗ݈ܝ܂</div>
<div type="v" n="28">ܘܳܐܡܪܺܝܢ
ܠܶܗ ܡܰܠܦ݂ܳܢܳܐ
ܡܽܘܫܶܐ
ܟ݁ܬ݂ܰܒ݂ ܠܰܢ
ܕ݁ܶܐܢ ܐ݈ܢܳܫ
ܢܡܽܘܬ݂
ܐܰܚܽܘܗ݈ܝ
ܕ݁ܺܐܝܬ݂ ܠܶܗ
ܐܰܢ݈ܬ݁ܬ݂ܳܐ
ܕ݁ܠܳܐ ܒ݁ܢܰܝܳܐ
ܢܶܣܰܒ݂
ܐܰܚܽܘܗ݈ܝ
ܐܰܢ݈ܬ݁ܬ݂ܶܗ
ܘܰܢܩܺܝܡ
ܙܰܪܥܳܐ
ܠܰܐܚܽܘܗ݈ܝ܂</div>
<div type="v" n="29">ܫܰܒ݂ܥܳܐ
ܕ݁ܶܝܢ ܐܰܚܺܝܢ
ܐܺܝܬ݂ ܗ݈ܘܰܘ
ܩܰܕ݂ܡܳܝܳܐ
ܢܣܰܒ݂
ܐܰܢ݈ܬ݁ܬ݂ܳܐ
ܘܡܺܝܬ݂ ܕ݁ܠܳܐ
ܒ݁ܢܰܝܳܐ܂</div>
<div type="v" n="30">ܘܢܰܣܒ݁ܳܗ
ܕ݁ܰܬ݂ܪܶܝܢ
ܠܰܐܢ݈ܬ݁ܬ݂ܶܗ
ܘܗܳܢܳܐ ܡܺܝܬ݂
ܕ݁ܠܳܐ
ܒ݁ܢܰܝܳܐ܂</div>
<div type="v" n="31">ܘܕ݂ܰܬ݂ܠܳܬ݂ܳܐ
ܬ݁ܽܘܒ݂
ܢܰܣܒ݁ܳܗ
ܘܗܳܟ݂ܘܳܬ݂
ܘܳܐܦ݂
ܫܰܒ݂ܥܳܬ݂ܰܝܗܽܘܢ
ܘܡܺܝܬ݂ܘ ܘܠܳܐ
ܫܒ݂ܰܩܘ
ܒ݁ܢܰܝܳܐ܂</div>
<div type="v" n="32">ܘܡܺܝܬ݂ܰܬ݂
ܒ݁ܚܰܪܬ݂ܳܐ
ܐܳܦ݂
ܐܰܢ݈ܬ݁ܬ݂ܳܐ܂</div>
<div type="v" n="33">ܒ݁ܰܩܝܳܡܬ݁ܳܐ
ܗܳܟ݂ܺܝܠ
ܕ݁ܰܐܝܢܳܐ
ܡܶܢܗܽܘܢ
ܬ݁ܶܗܘܶܐ
ܐܰܢ݈ܬ݁ܬ݂ܳܐ
ܫܰܒ݂ܥܳܬ݂ܰܝܗܽܘܢ
ܓ݁ܶܝܪ
ܢܰܣܒ݁ܽܘܗ܂</div>
<div type="v" n="34">ܐܳܡܰܪ
ܠܗܽܘܢ ܝܶܫܽܘܥ
ܒ݁ܢܰܘܗ݈ܝ
ܕ݁ܥܳܠܡܳܐ
ܗܳܢܳܐ
ܢܳܣܒ݁ܺܝܢ
ܢܶܫܶܐ ܘܢܶܫܶܐ
ܗܳܘܝܳܢ
ܠܓ݂ܰܒ݂ܪܶܐ܂</div>
<div type="v" n="35">ܗܳܢܽܘܢ
ܕ݁ܶܝܢ ܕ݁ܰܠܗܰܘ
ܥܳܠܡܳܐ ܫܘܰܘ
ܘܠܰܩܝܳܡܬ݁ܳܐ
ܕ݁ܡܶܢ ܒ݁ܶܝܬ݂
ܡܺܝܬ݂ܶܐ ܠܳܐ
ܢܳܣܒ݁ܺܝܢ
ܢܶܫܶܐ ܘܳܐܦ݂
ܠܳܐ ܢܶܫܶܐ
ܗܳܘܝܳܢ
ܠܓ݂ܰܒ݂ܪܶܐ܂</div>
<div type="v" n="36">ܐܳܦ݂ܠܳܐ
ܓ݁ܶܝܪ ܬ݁ܽܘܒ݂
ܠܰܡܡܳܬ݂
ܡܶܫܟ݁ܚܺܝܢ
ܐܰܝܟ݂
ܡܰܠܰܐܟ݂ܶܐ
ܐܶܢܽܘܢ ܓ݁ܶܝܪ
ܘܰܒ݂ܢܰܝܳܐ
ܐܺܝܬ݂ܰܝܗܽܘܢ
ܕ݁ܰܐܠܳܗܳܐ
ܡܶܛܽܠ ܕ݁ܰܗܘܰܘ
ܒ݁ܢܰܝܳܐ
ܕ݁ܰܩܝܳܡܬ݁ܳܐ܂</div>
<div type="v" n="37">ܕ݁ܩܳܝܡܺܝܢ
ܕ݁ܶܝܢ ܡܺܝܬ݂ܶܐ
ܐܳܦ݂ ܡܽܘܫܶܐ
ܒ݁ܰܕ݁ܶܩ
ܐܰܕ݂ܟ݁ܰܪ
ܓ݁ܶܝܪ
ܒ݁ܣܰܢܝܳܐ
ܟ݁ܰܕ݂ ܐܳܡܰܪ
ܡܳܪܝܳܐ
ܐܰܠܳܗܶܗ
ܕ݁ܰܐܒ݂ܪܳܗܳܡ
ܘܰܐܠܳܗܶܗ
ܕ݁ܺܐܝܣܚܳܩ
ܘܰܐܠܳܗܶܗ
ܕ݁ܝܰܥܩܽܘܒ݂܂</div>
<div type="v" n="38">ܐܰܠܳܗܳܐ
ܕ݁ܶܝܢ ܠܳܐ
ܗ݈ܘܳܐ
ܕ݁ܡܺܝܬ݂ܶܐ
ܐܶܠܳܐ ܕ݁ܚܰܝܶܐ
ܟ݁ܽܠܗܽܘܢ
ܓ݁ܶܝܪ ܚܰܝܺܝܢ
ܐܶܢܽܘܢ ܠܶܗ܂</div>
<div type="v" n="39">ܘܰܥܢܰܘ
ܐ݈ܢܳܫܺܝܢ ܡܶܢ
ܣܳܦ݂ܪܶܐ
ܘܳܐܡܪܺܝܢ ܠܶܗ
ܡܰܠܦ݂ܳܢܳܐ
ܫܰܦ݁ܺܝܪ ܐܳܡܰܪ
ܐܰܢ݈ܬ݁܂</div>
<div type="v" n="40">ܘܠܳܐ
ܬ݁ܽܘܒ݂
ܐܰܡܪܰܚܘ
ܠܰܡܫܰܐܳܠܽܘܬ݂ܶܗ
ܥܰܠ ܡܶܕ݁ܶܡ܂</div>
<div type="v" n="41">ܘܶܐܡܰܪ
ܗ݈ܘܳܐ ܠܗܽܘܢ
ܐܰܝܟ݁ܰܢܳܐ
ܐܳܡܪܺܝܢ
ܣܳܦ݂ܪܶܐ ܥܰܠ
ܡܫܺܝܚܳܐ
ܕ݁ܰܒ݂ܪܶܗ ܗ݈ܽܘ
ܕ݁ܕ݂ܰܘܺܝܕ݂܂</div>
<div type="v" n="42">ܘܗܽܘ
ܕ݁ܰܘܺܝܕ݂
ܐܶܡܰܪ
ܒ݁ܰܟ݂ܬ݂ܳܒ݂ܳܐ
ܕ݁ܡܰܙܡܽܘܪܶܐ
ܕ݁ܶܐܡܰܪ
ܡܳܪܝܳܐ ܠܡܳܪܝ
ܬ݁ܶܒ݂ ܠܳܟ݂
ܡܶܢ ܝܰܡܺܝܢܝ܂</div>
<div type="v" n="43">ܥܕ݂ܰܡܳܐ
ܕ݁ܶܐܣܺܝܡ
ܒ݁ܥܶܠܕ݁ܒ݂ܳܒ݂ܰܝܟ݁
ܬ݁ܚܶܝܬ݂
ܪܶܓ݂ܠܰܝܟ݁܂</div>
<div type="v" n="44">ܐܶܢ
ܗܳܟ݂ܺܝܠ
ܕ݁ܰܘܺܝܕ݂ ܡܳܪܝ
ܩܳܪܶܐ ܠܶܗ
ܐܰܝܟ݁ܰܢܳܐ
ܒ݁ܪܶܗ ܗ݈ܽܘ܂</div>
<div type="v" n="45">ܘܟ݂ܰܕ݂
ܟ݁ܽܠܶܗ ܥܰܡܳܐ
ܫܳܡܰܥ ܗ݈ܘܳܐ
ܐܶܡܰܪ
ܠܬ݂ܰܠܡܺܝܕ݂ܰܘܗ݈ܝ܂</div>
<div type="v" n="46">ܐܶܙܕ݁ܰܗ݈ܪܘ
ܡܶܢ ܣܳܦ݂ܪܶܐ
ܕ݁ܨܳܒ݂ܶܝܢ
ܠܰܡܗܰܠܳܟ݂ܽܘ
ܒ݁ܶܐܣܛܠܶܐ
ܘܪܳܚܡܺܝܢ
ܫܠܳܡܳܐ
ܒ݁ܫܽܘܩܶܐ
ܘܪܺܝܫ
ܡܰܘܬ݁ܒ݂ܶܐ
ܒ݁ܰܟ݂ܢܽܘܫܳܬ݂ܳܐ
ܘܪܺܝܫ ܣܡܳܟ݂ܶܐ
ܒ݁ܰܐܚܫܳܡܝܳܬ݂ܳܐ܂</div>
<div type="v" n="47">ܗܳܢܽܘܢ
ܕ݁ܳܐܟ݂ܠܺܝܢ
ܒ݁ܳܬ݁ܶܐ
ܕ݁ܰܐܪܡܠܳܬ݂ܳܐ
ܒ݁ܥܶܠܬ݂ܳܐ
ܕ݁ܡܰܘܪܟ݂ܺܝܢ
ܨܠܰܘܳܬ݂ܗܽܘܢ
ܗܶܢܽܘܢ
ܢܩܰܒ݁ܠܽܘܢ
ܕ݁ܺܝܢܳܐ
ܝܰܬ݁ܺܝܪܳܐ܂</div>
</div>
<div type="ch" n="21">
<div type="title" n="title"> ܀ ܠܘܩܐ ܟܐܐ </div>
<div type="v" n="1">ܚܳܪ ܕ݁ܶܝܢ
ܝܶܫܽܘܥ
ܒ݁ܥܰܬ݁ܺܝܪܶܐ
ܐܰܝܠܶܝܢ
ܕ݁ܪܳܡܶܝܢ
ܗ݈ܘܰܘ ܒ݁ܶܝܬ݂
ܓ݁ܰܙܳܐ
ܩܽܘܪܒ݁ܳܢܰܝܗܽܘܢ܂</div>
<div type="v" n="2">ܘܰܚܙܳܐ
ܐܳܦ݂
ܐܰܪܡܰܠܬ݁ܳܐ
ܚܕ݂ܳܐ
ܡܶܣܟ݁ܺܢܬ݁ܳܐ
ܕ݁ܰܐܪܡܝܰܬ݂
ܫܳܡܽܘܢܶܐ
ܬ݁ܪܶܝܢ܂</div>
<div type="v" n="3">ܘܶܐܡܰܪ
ܫܪܳܪܳܐ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܗܳܕ݂ܶܐ
ܐܰܪܡܰܠܬ݁ܳܐ
ܡܶܣܟ݁ܺܢܬ݁ܳܐ
ܐܰܪܡܝܰܬ݂
ܝܰܬ݁ܺܝܪ ܡܶܢ
ܟ݁ܽܠܢܳܫ܂</div>
<div type="v" n="4">ܟ݁ܽܠܗܽܘܢ
ܓ݁ܶܝܪ ܗܳܠܶܝܢ
ܡܶܢ ܡܳܐ
ܕ݁ܝܰܬ݁ܺܝܪ
ܗ݈ܘܳܐ ܠܗܽܘܢ
ܐܰܪܡܺܝܘ
ܒ݁ܶܝܬ݂
ܩܽܘܪܒ݁ܳܢܳܐ
ܕ݁ܰܐܠܳܗܳܐ
ܗܳܕ݂ܶܐ ܕ݁ܶܝܢ
ܡܶܢ
ܚܰܣܺܝܪܽܘܬ݂ܳܗ
ܟ݁ܽܠ ܕ݁ܩܰܢܝܳܐ
ܗ݈ܘܳܬ݂
ܐܰܪܡܝܰܬ݂ܶܗ܂</div>
<div type="v" n="5">ܘܟ݂ܰܕ݂
ܐܳܡܪܺܝܢ ܗ݈ܘܰܘ
ܐ݈ܢܳܫܺܝܢ ܥܰܠ
ܗܰܝܟ݁ܠܳܐ
ܕ݁ܰܒ݂ܟ݂ܺܐܦ݂ܶܐ
ܫܰܦ݁ܺܝܪܳܬ݂ܳܐ
ܘܰܒ݂ܩܽܘܪܒ݁ܳܢܶܐ
ܡܨܰܒ݁ܰܬ݂
ܐܶܡܰܪ ܠܗܽܘܢ
ܝܶܫܽܘܥ܂</div>
<div type="v" n="6">ܗܳܠܶܝܢ
ܕ݁ܚܳܙܶܝܢ
ܐܢ݈ܬ݁ܽܘܢ
ܢܺܐܬ݂ܽܘܢ
ܝܰܘܡܳܬ݂ܳܐ
ܕ݁ܰܒ݂ܗܽܘܢ ܠܳܐ
ܬ݁ܶܫܬ݁ܒ݂ܶܩ
ܟ݁ܺܐܦ݂ ܥܰܠ
ܟ݁ܺܐܦ݂ ܕ݁ܠܳܐ
ܬ݁ܶܣܬ݁ܬ݂ܰܪ܂</div>
<div type="v" n="7">ܘܰܡܫܰܐܠܺܝܢ
ܗ݈ܘܰܘ ܠܶܗ
ܘܳܐܡܪܺܝܢ
ܡܰܠܦ݂ܳܢܳܐ
ܐܶܡܰܬ݂ܝ
ܗܳܠܶܝܢ
ܢܶܗܘܝܳܢ
ܘܡܳܢܳܐ ܗ݈ܝ
ܐܳܬ݂ܳܐ ܡܳܐ
ܕ݁ܩܰܪܺܝܒ݂ܳܢ
ܗܳܠܶܝܢ
ܕ݁ܢܶܗܘܝܳܢ܂</div>
<div type="v" n="8">ܗܽܘ ܕ݁ܶܝܢ
ܐܶܡܰܪ ܠܗܽܘܢ
ܚܙܰܘ ܠܡܳܐ
ܬ݁ܶܛܥܽܘܢ
ܣܰܓ݁ܺܝܶܐܐ
ܓ݁ܶܝܪ
ܢܺܐܬ݂ܽܘܢ
ܒ݁ܫܶܡܝ
ܘܢܺܐܡܪܽܘܢ
ܕ݁ܶܐܢܳܐ ܐ݈ܢܳܐ
ܡܫܺܝܚܳܐ
ܘܙܰܒ݂ܢܳܐ
ܩܪܶܒ݂ ܠܳܐ
ܕ݁ܶܝܢ
ܬ݁ܺܐܙܽܠ݈ܘܢ
ܒ݁ܳܬ݂ܰܪܗܽܘܢ܂</div>
<div type="v" n="9">ܘܡܳܐ
ܕ݁ܫܳܡܥܺܝܢ
ܐܢ݈ܬ݁ܽܘܢ
ܩܪܳܒ݂ܶܐ
ܘܰܫܓ݂ܽܘܫܝܶܐ
ܠܳܐ
ܬ݁ܶܕ݂ܚܠܽܘܢ
ܥܬ݂ܺܝܕ݂ܳܢ
ܐܶܢܶܝܢ ܓ݁ܶܝܪ
ܗܳܠܶܝܢ
ܠܽܘܩܕ݂ܰܡ
ܠܡܶܗܘܳܐ ܐܶܠܳܐ
ܠܳܐ ܥܕ݂ܰܟ݁ܺܝܠ
ܡܛܳܬ݂
ܚܰܪܬ݂ܳܐ܂</div>
<div type="v" n="10">ܢܩܽܘܡ
ܓ݁ܶܝܪ ܥܰܡܳܐ
ܥܰܠ ܥܰܡܳܐ
ܘܡܰܠܟ݁ܽܘ ܥܰܠ
ܡܰܠܟ݁ܽܘ܂</div>
<div type="v" n="11">ܘܙܰܘܥܶܐ
ܪܰܘܪܒ݂ܶܐ
ܢܶܗܘܽܘܢ
ܒ݁ܕ݂ܽܘܟ݁ܳܐ
ܕ݁ܽܘܟ݁ܳܐ
ܘܟ݂ܰܦ݂ܢܶܐ
ܘܡܰܘܬ݁ܳܢܶܐ
ܘܢܶܗܘܝܳܢ
ܕ݁ܶܚܠܳܬ݂ܳܐ
ܘܣܽܘܪܳܕ݂ܶܐ
ܘܳܐܬ݂ܘܳܬ݂ܳܐ
ܪܰܘܪܒ݂ܳܬ݂ܳܐ
ܡܶܢ ܫܡܰܝܳܐ
ܢܶܬ݂ܚܰܙܝܳܢ
ܘܣܰܬ݂ܘܶܐ
ܪܰܘܪܒ݂ܶܐ
ܢܶܗܘܽܘܢ܂</div>
<div type="v" n="12">ܩܕ݂ܳܡ
ܕ݁ܶܝܢ ܗܳܠܶܝܢ
ܟ݁ܽܠܗܶܝܢ
ܢܰܪܡܽܘܢ
ܥܠܰܝܟ݁ܽܘܢ
ܐܺܝܕ݂ܰܝܳܐ
ܘܢܶܪܕ݁ܦ݂ܽܘܢܳܟ݂ܽܘܢ
ܘܢܰܫܠܡܽܘܢܳܟ݂ܽܘܢ
ܠܰܟ݂ܢܽܘܫܳܬ݂ܳܐ
ܘܰܠܒ݂ܶܝܬ݂
ܐܰܣܺܝܪܶܐ
ܘܰܢܩܰܪܒ݂ܽܘܢܳܟ݂ܽܘܢ
ܩܕ݂ܳܡ ܡܰܠܟ݁ܶܐ
ܘܗܺܓ݂ܡܽܘܢܶܐ
ܡܶܛܽܠ ܫܶܡܝ܂</div>
<div type="v" n="13">ܗܳܘܝܳܐ
ܠܟ݂ܽܘܢ ܕ݁ܶܝܢ
ܠܣܳܗܕ݁ܽܘܬ݂ܳܐ܂</div>
<div type="v" n="14">ܣܺܝܡܘ
ܕ݁ܶܝܢ
ܒ݁ܠܶܒ݁ܟ݂ܽܘܢ
ܕ݁ܠܳܐ
ܬ݁ܶܗܘܽܘܢ
ܡܶܬ݂ܝܰܠܦ݂ܺܝܢ
ܠܡܰܦ݁ܰܩ
ܪܽܘܚܳܐ܂</div>
<div type="v" n="15">ܐܶܢܳܐ
ܓ݁ܶܝܪ ܐܶܬ݁ܶܠ
ܠܟ݂ܽܘܢ
ܦ݁ܽܘܡܳܐ
ܘܚܶܟ݂ܡܬ݂ܳܐ
ܐܰܝܕ݂ܳܐ ܕ݁ܠܳܐ
ܢܶܫܟ݁ܚܽܘܢ
ܠܰܡܩܳܡ
ܠܩܽܘܒ݂ܠܳܗ
ܟ݁ܽܠܗܽܘܢ
ܒ݁ܥܶܠܕ݁ܒ݂ܳܒ݂ܰܝܟ݁ܽܘܢ܂</div>
<div type="v" n="16">ܢܰܫܠܡܽܘܢܳܟ݂ܽܘܢ
ܕ݁ܶܝܢ
ܐܰܒ݂ܳܗܰܝܟ݁ܽܘܢ
ܘܰܐܚܰܝܟ݁ܽܘܢ
ܘܰܐ݈ܚܝܳܢܰܝܟ݁ܽܘܢ
ܘܪܳܚܡܰܝܟ݁ܽܘܢ
ܘܰܢܡܺܝܬ݂ܽܘܢ
ܡܶܢܟ݂ܽܘܢ܂</div>
<div type="v" n="17">ܘܬ݂ܶܗܘܽܘܢ
ܣܢܺܝܐܝܺܢ ܡܶܢ
ܟ݁ܽܠ ܐ݈ܢܳܫ
ܡܶܛܽܠ ܫܶܡܝ܂</div>
<div type="v" n="18">ܘܡܶܢܬ݂ܳܐ
ܡܶܢ ܪܺܫܟ݂ܽܘܢ
ܠܳܐ
ܬ݁ܺܐܒ݂ܰܕ݂܂</div>
<div type="v" n="19">ܒ݁ܰܡܣܰܝܒ݁ܪܳܢܽܘܬ݂ܟ݂ܽܘܢ
ܕ݁ܶܝܢ
ܬ݁ܶܩܢܽܘܢ
ܢܰܦ݂ܫܟ݂ܽܘܢ܂</div>
<div type="v" n="20">ܡܳܐ ܕ݁ܶܝܢ
ܕ݁ܰܚܙܰܝܬ݁ܽܘܢ
ܠܽܐܘܪܺܫܠܶܡ
ܕ݁ܰܚܕ݂ܺܝܪܺܝܢ
ܠܳܗ ܚܰܝܠܳܐ
ܗܳܝܕ݁ܶܝܢ
ܕ݁ܰܥܘ
ܕ݁ܰܩܪܶܒ݂ ܠܶܗ
ܚܽܘܪܒ݁ܳܗ܂</div>
<div type="v" n="21">ܗܳܝܕ݁ܶܝܢ
ܐܰܝܠܶܝܢ
ܕ݁ܒ݂ܺܝܗܽܘܕ݂
ܐܶܢܽܘܢ
ܢܶܥܪܩܽܘܢ
ܠܛܽܘܪܳܐ
ܘܰܐܝܠܶܝܢ
ܕ݁ܰܒ݂ܓ݂ܰܘܳܗ
ܐܶܢܽܘܢ
ܢܶܥܪܩܽܘܢ
ܘܕ݂ܰܒ݂ܩܽܘܪܝܳܐ
ܠܳܐ ܢܶܥܠܽܘܢ
ܠܳܗ܂</div>
<div type="v" n="22">ܕ݁ܝܰܘܡܳܬ݂ܳܐ
ܐܶܢܽܘܢ ܗܳܠܶܝܢ
ܕ݁ܰܬ݂ܒ݂ܰܥܬ݂ܳܐ
ܕ݁ܢܶܫܠܰܡ ܟ݁ܽܠ
ܡܳܐ
ܕ݁ܰܟ݂ܬ݂ܺܝܒ݂܂</div>
<div type="v" n="23">ܘܳܝ ܕ݁ܶܝܢ
ܠܰܐܝܠܶܝܢ
ܕ݁ܒ݂ܰܛܢܳܢ
ܘܠܰܐܝܠܶܝܢ
ܕ݁ܡܰܝܢܩܳܢ
ܒ݁ܗܳܢܽܘܢ
ܝܰܘܡܳܬ݂ܳܐ
ܢܶܗܘܶܐ ܓ݁ܶܝܪ
ܐܽܘܠܨܳܢܳܐ
ܪܰܒ݁ܳܐ
ܒ݁ܰܐܪܥܳܐ
ܘܪܽܘܓ݂ܙܳܐ ܥܰܠ
ܥܰܡܳܐ ܗܳܢܳܐ܂</div>
<div type="v" n="24">ܘܢܶܦ݂ܠܽܘܢ
ܒ݁ܦ݂ܽܘܡܳܐ
ܕ݁ܚܰܪܒ݁ܳܐ
ܘܢܶܫܬ݁ܒ݂ܽܘܢ
ܠܟ݂ܽܠ ܐܰܬ݂ܰܪ
ܘܐܽܘܪܺܫܠܶܡ
ܬ݁ܶܗܘܶܐ
ܡܶܬ݁ܕ݂ܺܝܫܳܐ
ܡܶܢ ܥܰܡ݈ܡܶܐ
ܥܕ݂ܰܡܳܐ
ܕ݁ܢܶܫܠܡܽܘܢ
ܙܰܒ݂ܢܶܐ
ܕ݁ܥܰܡ݈ܡܶܐ܂</div>
<div type="v" n="25">ܘܢܶܗܘܝܳܢ
ܐܳܬ݂ܘܳܬ݂ܳܐ
ܒ݁ܫܶܡܫܳܐ
ܘܰܒ݂ܣܰܗܪܳܐ
ܘܰܒ݂ܟ݂ܰܘܟ݁ܒ݂ܶܐ
ܘܒ݂ܰܐܪܥܳܐ
ܐܽܘܠܨܳܢܳܐ
ܕ݁ܥܰܡ݈ܡܶܐ
ܘܦ݂ܽܘܫܳܟ݂
ܐܺܝܕ݂ܰܝܳܐ ܡܶܢ
ܬ݁ܰܘܗܬ݂ܳܐ
ܕ݁ܩܳܠܳܐ
ܕ݁ܝܰܡܳܐ܂</div>
<div type="v" n="26">ܘܙܰܘܥܳܐ
ܕ݁ܡܰܦ݁ܶܩ
ܢܰܦ݂ܫܳܬ݂ܳܐ
ܕ݁ܰܒ݂ܢܰܝܢܳܫܳܐ
ܡܶܢ ܕ݁ܶܚܠܬ݂ܳܐ
ܕ݁ܡܶܕ݁ܶܡ
ܕ݁ܰܥܬ݂ܺܝܕ݂
ܠܡܶܐܬ݂ܳܐ ܥܰܠ
ܐܰܪܥܳܐ
ܘܢܶܬ݁ܬ݁ܙܺܝܥܽܘܢ
ܚܰܝܠܶܐ
ܕ݁ܰܫܡܰܝܳܐ܂</div>
<div type="v" n="27">ܘܗܳܝܕ݁ܶܝܢ
ܢܶܚܙܽܘܢܳܝܗ݈ܝ
ܠܰܒ݂ܪܶܗ
ܕ݁ܐ݈ܢܳܫܳܐ
ܕ݁ܳܐܬ݂ܶܐ
ܒ݁ܰܥܢܳܢܶܐ ܥܰܡ
ܚܰܝܠܳܐ
ܣܰܓ݁ܺܝܳܐܐ
ܘܫܽܘܒ݂ܚܳܐ
ܪܰܒ݁ܳܐ܂</div>
<div type="v" n="28">ܡܳܐ ܕ݁ܶܝܢ
ܕ݁ܫܰܪܺܝ
ܗܳܠܶܝܢ
ܕ݁ܢܶܗܘܝܳܢ
ܐܶܬ݂ܠܰܒ݈݁ܒ݂ܘ
ܘܰܐܪܺܝܡܘ
ܪܺܫܰܝܟ݁ܽܘܢ
ܡܶܛܽܠ
ܕ݁ܰܩܪܶܒ݂ ܠܶܗ
ܦ݁ܽܘܪܩܳܢܟ݂ܽܘܢ܂</div>
<div type="v" n="29">ܘܶܐܡܰܪ
ܗ݈ܘܳܐ ܠܗܽܘܢ
ܡܰܬ݂ܠܳܐ ܚܙܰܘ
ܠܬ݂ܺܬ݁ܳܐ
ܘܰܠܟ݂ܽܠܗܽܘܢ
ܐܺܝܠܳܢܶܐ܂</div>
<div type="v" n="30">ܕ݁ܡܳܐ
ܕ݁ܡܰܦ݂ܪܥܺܝܢ
ܡܶܚܕ݂ܳܐ
ܡܶܢܗܽܘܢ
ܡܶܣܬ݁ܰܟ݁ܠܺܝܢ
ܐܢ݈ܬ݁ܽܘܢ
ܕ݁ܰܩܪܶܒ݂ ܠܶܗ
ܩܰܝܛܳܐ܂</div>
<div type="v" n="31">ܗܳܟ݂ܰܢܳܐ
ܐܳܦ݂
ܐܰܢ݈ܬ݁ܽܘܢ ܡܳܐ
ܕ݁ܰܚܙܰܝܬ݁ܽܘܢ
ܗܳܠܶܝܢ
ܕ݁ܗܳܘܝܳܢ
ܕ݁ܰܥܘ
ܕ݁ܩܰܪܺܝܒ݂ܳܐ
ܗ݈ܝ
ܡܰܠܟ݁ܽܘܬ݂ܳܐ
ܕ݁ܰܐܠܳܗܳܐ܂</div>
<div type="v" n="32">ܐܰܡܺܝܢ
ܐܳܡܰܪ ܐ݈ܢܳܐ
ܠܟ݂ܽܘܢ ܕ݁ܠܳܐ
ܬ݁ܶܥܒ݁ܰܪ
ܫܰܪܒ݁ܬ݂ܳܐ
ܗܳܕ݂ܶܐ
ܥܕ݂ܰܡܳܐ
ܕ݁ܗܳܠܶܝܢ
ܟ݁ܽܠܗܶܝܢ
ܢܶܗܘܝܳܢ܂</div>
<div type="v" n="33">ܫܡܰܝܳܐ
ܘܰܐܪܥܳܐ
ܢܶܥܒ݁ܪܽܘܢ
ܘܡܶܠܰܝ ܠܳܐ
ܢܶܥܒ݁ܪܳܢ܂</div>
<div type="v" n="34">ܐܶܙܕ݁ܰܗ݈ܪܘ
ܕ݁ܶܝܢ
ܒ݁ܢܰܦ݂ܫܟ݂ܽܘܢ
ܕ݁ܠܳܐ ܡܬ݂ܽܘܡ
ܢܺܐܩܪܽܘܢ
ܠܶܒ݁ܰܘܳܬ݂ܟ݂ܽܘܢ
ܒ݁ܳܐܣܽܘܛܽܘܬ݂ܳܐ
ܘܰܒ݂ܪܰܘܳܝܽܘܬ݂ܳܐ
ܘܰܒ݂ܨܶܦ݂ܬ݂ܳܐ
ܕ݁ܥܳܠܡܳܐ ܘܡܶܢ
ܫܶܠܝܳܐ
ܢܺܐܬ݂ܶܐ
ܥܠܰܝܟ݁ܽܘܢ
ܝܰܘܡܳܐ ܗܰܘ܂</div>
<div type="v" n="35">ܐܰܝܟ݂
ܨܳܦ݂ܰܚܬ݂ܳܐ
ܓ݁ܶܝܪ ܢܶܨܦ݁ܰܚ
ܥܰܠ ܟ݁ܽܠܗܽܘܢ
ܐܰܝܠܶܝܢ
ܕ݁ܝܳܬ݂ܒ݁ܺܝܢ
ܥܰܠ ܐܰܦ݁ܶܝܗ
ܕ݁ܟ݂ܽܠܳܗ
ܐܰܪܥܳܐ܂</div>
<div type="v" n="36">ܗܘܰܘ
ܗܳܟ݂ܺܝܠ
ܫܳܗܪܺܝܢ
ܒ݁ܟ݂ܽܠܙܒ݂ܰܢ
ܘܰܡܨܰܠܶܝܢ
ܕ݁ܬ݂ܶܫܘܽܘܢ
ܠܡܶܥܪܰܩ ܡܶܢ
ܗܳܠܶܝܢ
ܕ݁ܰܥܬ݂ܺܝܕ݂ܳܢ
ܠܡܶܗܘܳܐ
ܘܰܬ݂ܩܽܘܡܽܘܢ
ܩܕ݂ܳܡ ܒ݁ܪܶܗ
ܕ݁ܐ݈ܢܳܫܳܐ܂</div>
<div type="v" n="37">ܒ݁ܺܐܝܡܳܡܳܐ
ܕ݁ܶܝܢ ܡܰܠܶܦ݂
ܗ݈ܘܳܐ
ܒ݁ܗܰܝܟ݁ܠܳܐ
ܘܰܒ݂ܠܺܠܝܳܐ
ܢܳܦ݂ܶܩ ܗ݈ܘܳܐ
ܒ݁ܳܐܶܬ݂
ܒ݁ܛܽܘܪܳܐ
ܕ݁ܡܶܬ݂ܩܪܶܐ
ܕ݁ܒ݂ܶܝܬ݂
ܙܰܝܬ݁ܶܐ܂</div>
<div type="v" n="38">ܘܟ݂ܽܠܶܗ
ܥܰܡܳܐ
ܡܩܰܕ݁ܡܺܝܢ
ܗ݈ܘܰܘ ܠܘܳܬ݂ܶܗ
ܠܗܰܝܟ݁ܠܳܐ
ܠܡܶܫܡܰܥ
ܡܶܠܬ݂ܶܗ܂</div>
</div>
<div type="ch" n="22">
<div type="title" n="title"> ܀ ܠܘܩܐ ܟܒܒ </div>
<div type="v" n="1">ܩܰܪܺܝܒ݂
ܗ݈ܘܳܐ ܕ݁ܶܝܢ
ܥܰܕ݂ܥܺܕ݂ܳܐ
ܕ݁ܦ݂ܰܛܺܝܪܶܐ
ܕ݁ܡܶܬ݂ܩܪܶܐ
ܦ݁ܶܨܚܳܐ܂</div>
<div type="v" n="2">ܘܒ݂ܳܥܶܝܢ
ܗ݈ܘܰܘ ܪܰܒ݁ܰܝ
ܟ݁ܳܗܢܶܐ
ܘܣܳܦ݂ܪܶܐ
ܕ݁ܰܐܝܟ݁ܰܢܳܐ
ܢܶܩܛܠܽܘܢܳܝܗ݈ܝ
ܕ݁ܳܚܠܺܝܢ
ܗ݈ܘܰܘ ܓ݁ܶܝܪ
ܡܶܢ ܥܰܡܳܐ܂</div>
<div type="v" n="3">ܥܰܠ ܗ݈ܘܳܐ
ܕ݁ܶܝܢ ܣܳܛܳܢܳܐ
ܒ݁ܺܝܗܽܘܕ݂ܳܐ
ܕ݁ܡܶܬ݂ܩܪܶܐ
ܣܟ݂ܰܪܝܽܘܛܳܐ
ܕ݁ܺܐܝܬ݂ܰܘܗ݈ܝ
ܗ݈ܘܳܐ ܡܶܢ
ܡܶܢܝܳܢܳܐ
ܕ݁ܰܬ݂ܪܶܥܣܰܪ܂</div>
<div type="v" n="4">ܘܶܐܙܰܠ
ܡܰܠܶܠ ܥܰܡ
ܪܰܒ݁ܰܝ
ܟ݁ܳܗܢܶܐ
ܘܣܳܦ݂ܪܶܐ
ܘܪܰܒ݁ܰܝ
ܚܰܝܠܶܐ
ܕ݁ܗܰܝܟ݁ܠܳܐ
ܐܰܝܟ݂
ܕ݁ܢܰܫܠܡܺܝܘܗ݈ܝ
ܠܗܽܘܢ܂</div>
<div type="v" n="5">ܘܰܚܕ݂ܺܝܘ
ܘܰܐܩܺܝܡܘ
ܕ݁ܢܶܬ݁ܠܽܘܢ
ܠܶܗ
ܟ݁ܶܣܦ݁ܳܐ܂</div>
<div type="v" n="6">ܘܶܐܫܬ݁ܰܘܕ݁ܺܝ
ܠܗܽܘܢ ܘܒ݂ܳܥܶܐ
ܗ݈ܘܳܐ ܦ݁ܶܠܥܳܐ
ܕ݁ܢܰܫܠܡܺܝܘܗ݈ܝ
ܠܗܽܘܢ
ܒ݁ܶܠܥܳܕ݂ ܡܶܢ
ܟ݁ܶܢܫܳܐ܂</div>
<div type="v" n="7">ܘܡܰܛܺܝ
ܝܰܘܡܳܐ
ܕ݁ܦ݂ܰܛܺܝܪܶܐ
ܕ݁ܒ݂ܶܗ ܐܺܝܬ݂
ܗ݈ܘܳܐ ܥܝܳܕ݂ܳܐ
ܕ݁ܢܶܬ݂ܢܟ݂ܶܣ
ܦ݁ܶܨܚܳܐ܂</div>
<div type="v" n="8">ܘܫܰܕ݁ܰܪ
ܝܶܫܽܘܥ
ܠܟ݂ܺܐܦ݂ܳܐ
ܘܰܠܝܽܘܚܰܢܳܢ
ܘܶܐܡܰܪ ܠܗܽܘܢ
ܙܶܠܘ ܛܰܝܶܒ݂ܘ
ܠܰܢ ܦ݁ܶܨܚܳܐ
ܕ݁ܢܶܠܥܰܣ܂</div>
<div type="v" n="9">ܗܶܢܽܘܢ
ܕ݁ܶܝܢ ܐܶܡܰܪܘ
ܠܶܗ ܐܰܝܟ݁ܳܐ
ܨܳܒ݂ܶܐ ܐܰܢ݈ܬ݁
ܕ݁ܰܢܛܰܝܶܒ݂܂</div>
<div type="v" n="10">ܐܳܡܰܪ
ܠܗܽܘܢ ܗܳܐ ܡܳܐ
ܕ݁ܥܳܐܠܺܝܢ
ܐܢ݈ܬ݁ܽܘܢ
ܠܰܡܕ݂ܺܝܢ݈ܬ݁ܳܐ
ܦ݁ܳܓ݂ܰܥ
ܒ݁ܟ݂ܽܘܢ
ܓ݁ܰܒ݂ܪܳܐ
ܕ݁ܰܫܩܺܝܠ
ܓ݁ܪܳܒ݂ܳܐ
ܕ݁ܡܰܝܳܐ ܙܶܠܘ
ܒ݁ܳܬ݂ܪܶܗ܂</div>
<div type="v" n="11">ܘܰܐܝܟ݁ܳܐ
ܕ݁ܥܳܐܶܠ
ܐܶܡܰܪܘ ܠܡܳܪܶܗ
ܕ݁ܒ݂ܰܝܬ݁ܳܐ
ܪܰܒ݁ܰܢ ܐܳܡܰܪ
ܐܰܝܢܰܘ ܒ݁ܶܝܬ݂
ܡܰܫܪܝܳܐ
ܐܰܝܟ݁ܳܐ
ܕ݁ܶܐܟ݂ܽܘܠ
ܦ݁ܶܨܚܳܐ ܥܰܡ
ܬ݁ܰܠܡܺܝܕ݂ܰܝ܂</div>
<div type="v" n="12">ܘܗܳܐ ܗܽܘ
ܡܚܰܘܶܐ ܠܟ݂ܽܘܢ
ܥܶܠܺܝܬ݂ܳܐ
ܚܕ݂ܳܐ
ܪܰܒ݁ܬ݂ܳܐ
ܕ݁ܰܡܫܰܘܝܳܐ
ܬ݁ܰܡܳܢ
ܛܰܝܶܒ݂ܘ܂</div>
<div type="v" n="13">ܘܶܐܙܰܠܘ
ܐܶܫܟ݁ܰܚܘ
ܐܰܝܟ݂ ܕ݁ܶܐܡܰܪ
ܠܗܽܘܢ
ܘܛܰܝܶܒ݂ܘ
ܦ݁ܶܨܚܳܐ܂</div>
<div type="v" n="14">ܘܟ݂ܰܕ݂
ܗܘܳܐ ܥܶܕ݁ܳܢܳܐ
ܐܶܬ݂ܳܐ ܝܶܫܽܘܥ
ܐܶܣܬ݁ܡܶܟ݂
ܘܰܬ݂ܪܶܥܣܰܪ
ܫܠܺܝܚܶܐ
ܥܰܡܶܗ܂</div>
<div type="v" n="15">ܘܶܐܡܰܪ
ܠܗܽܘܢ
ܪܶܓ݁ܬ݂ܳܐ
ܪܰܓ݂ܬ݁ܰܢܝ
ܕ݁ܗܳܢܳܐ
ܦ݁ܶܨܚܳܐ
ܐܶܟ݂ܽܘܠ
ܥܰܡܟ݂ܽܘܢ
ܩܕ݂ܳܡ
ܕ݁ܶܐܚܰܫ܂</div>
<div type="v" n="16">ܐܳܡܰܪ
ܐ݈ܢܳܐ ܠܟ݂ܽܘܢ
ܓ݁ܶܝܪ
ܕ݁ܡܶܟ݁ܺܝܠ ܠܳܐ
ܐܶܟ݂ܠܺܝܘܗ݈ܝ
ܥܕ݂ܰܡܳܐ
ܕ݁ܢܶܫܠܰܡ
ܒ݁ܡܰܠܟ݁ܽܘܬ݂ܶܗ
ܕ݁ܰܐܠܳܗܳܐ܂</div>
<div type="v" n="17">ܘܰܢܣܰܒ݂
ܟ݁ܳܣܳܐ
ܘܰܐܘܕ݁ܺܝ
ܘܶܐܡܰܪ ܣܰܒ݂ܘ
ܗܳܢܳܐ
ܘܦ݂ܰܠܶܓ݂ܘ
ܒ݁ܰܝܢܳܬ݂ܟ݂ܽܘܢ܂</div>
<div type="v" n="18">ܐܳܡܰܪ
ܐ݈ܢܳܐ ܓ݁ܶܝܪ
ܠܟ݂ܽܘܢ ܕ݁ܠܳܐ
ܐܶܫܬ݁ܶܐ ܡܶܢ
ܝܰܠܕ݁ܳܐ
ܕ݁ܰܓ݂ܦ݂ܶܬ݁ܳܐ
ܥܕ݂ܰܡܳܐ
ܕ݁ܬ݂ܺܐܬ݂ܶܐ
ܡܰܠܟ݁ܽܘܬ݂ܳܐ
ܕ݁ܰܐܠܳܗܳܐ܂</div>
<div type="v" n="19">ܘܰܢܣܰܒ݂
ܠܰܚܡܳܐ
ܘܰܐܘܕ݁ܺܝ
ܘܰܩܨܳܐ
ܘܝܰܗ݈ܒ݂ ܠܗܽܘܢ
ܘܶܐܡܰܪ ܗܳܢܰܘ
ܦ݁ܰܓ݂ܪܝ ܕ݁ܥܰܠ
ܐܰܦ݁ܰܝܟ݁ܽܘܢ
ܡܶܬ݂ܺܝܗܶܒ݂
ܗܳܕ݂ܶܐ
ܗܘܰܝܬ݁ܽܘܢ
ܥܳܒ݂ܕ݁ܺܝܢ
ܠܕ݂ܽܘܟ݂ܪܳܢܝ܂</div>
<div type="v" n="20">ܘܗܳܟ݂ܘܳܬ݂
ܐܳܦ݂ ܥܰܠ
ܟ݁ܳܣܳܐ ܡܶܢ
ܒ݁ܳܬ݂ܰܪ
ܕ݁ܰܐܚܫܶܡܘ
ܐܶܡܰܪ ܗܳܢܳܐ
ܟ݁ܳܣܳܐ
ܕ݁ܺܝܰܬ݂ܺܩܺܐ
ܚܕ݂ܰܬ݂ܳܐ
ܒ݁ܕ݂ܶܡܝ
ܕ݁ܰܚܠܳܦ݂ܰܝܟ݁ܽܘܢ
ܡܶܬ݂ܶܐܫܶܕ݂܂</div>
<div type="v" n="21">ܒ݁ܪܰܡ ܗܳܐ
ܐܺܝܕ݂ܶܗ
ܕ݁ܡܰܫܠܡܳܢܝ
ܥܰܠ
ܦ݁ܳܬ݂ܽܘܪܳܐ܂</div>
<div type="v" n="22">ܘܰܒ݂ܪܶܗ
ܕ݁ܐ݈ܢܳܫܳܐ
ܐܳܙܶܠ
ܐܰܝܟ݁ܰܢܳܐ
ܕ݁ܶܐܬ݂ܦ݁ܪܶܫ
ܒ݁ܪܰܡ ܘܳܝ
ܠܗܰܘ ܓ݁ܰܒ݂ܪܳܐ
ܕ݁ܒ݂ܺܐܝܕ݂ܶܗ
ܡܶܫܬ݁ܠܶܡ܂</div>
<div type="v" n="23">ܘܫܰܪܺܝܘ
ܕ݁ܰܢܥܰܩܒ݂ܽܘܢ
ܒ݁ܰܝܢܳܬ݂ܗܽܘܢ
ܕ݁ܡܰܢܽܘ ܟ݁ܰܝ
ܡܶܢܗܽܘܢ ܗܰܘ
ܕ݁ܗܳܕ݂ܶܐ
ܥܬ݂ܺܝܕ݂
ܠܡܶܣܥܰܪ܂</div>
<div type="v" n="24">ܗܘܳܐ
ܕ݁ܶܝܢ ܐܳܦ݂
ܚܶܪܝܳܢܳܐ
ܒ݁ܰܝܢܳܬ݂ܗܽܘܢ
ܕ݁ܡܰܢ ܐܺܝܬ݂
ܒ݁ܗܽܘܢ
ܕ݁ܪܰܒ݁܂</div>
<div type="v" n="25">ܗܽܘ ܕ݁ܶܝܢ
ܝܶܫܽܘܥ ܐܶܡܰܪ
ܠܗܽܘܢ
ܡܰܠܟ݁ܰܝܗܽܘܢ
ܕ݁ܥܰܡ݈ܡܶܐ
ܡܳܪܰܝܗܽܘܢ
ܐܶܢܽܘܢ
ܘܰܕ݂ܫܰܠܺܝܛܺܝܢ
ܥܠܰܝܗܽܘܢ
ܥܳܒ݂ܕ݁ܰܝ
ܛܳܒ݂ܳܬ݂ܳܐ
ܡܶܬ݂ܩܪܶܝܢ܂</div>
<div type="v" n="26">ܐܰܢ݈ܬ݁ܽܘܢ
ܕ݁ܶܝܢ ܠܳܐ
ܗܳܟ݂ܰܢܳܐ
ܐܶܠܳܐ ܐܰܝܢܳܐ
ܕ݁ܪܰܒ݁
ܒ݁ܟ݂ܽܘܢ
ܢܶܗܘܶܐ ܐܰܝܟ݂
ܙܥܽܘܪܳܐ
ܘܰܐܝܢܳܐ
ܕ݁ܪܺܫܳܐ ܗ݈ܘ
ܐܰܝܟ݂
ܡܫܰܡܫܳܢܳܐ܂</div>
<div type="v" n="27">ܡܰܢܽܘ
ܓ݁ܶܝܪ ܪܰܒ݂
ܗܰܘ ܕ݁ܰܣܡܺܝܟ݂
ܐܰܘ ܗܰܘ
ܕ݁ܰܡܫܰܡܶܫ ܠܳܐ
ܗ݈ܘܳܐ ܗܰܘ
ܕ݁ܰܣܡܺܝܟ݂
ܐܶܢܳܐ ܕ݁ܶܝܢ
ܐܺܝܬ݂ܰܝ
ܒ݁ܰܝܢܳܬ݂ܟ݂ܽܘܢ
ܐܰܝܟ݂ ܗܰܘ
ܕ݁ܰܡܫܰܡܶܫ܂</div>
<div type="v" n="28">ܐܰܢ݈ܬ݁ܽܘܢ
ܐܶܢܽܘܢ ܕ݁ܶܝܢ
ܕ݁ܟ݂ܰܬ݁ܰܪܬ݁ܽܘܢ
ܠܘܳܬ݂ܝ
ܒ݁ܢܶܣܝܽܘܢܰܝ܂</div>
<div type="v" n="29">ܘܶܐܢܳܐ
ܡܶܫܬ݁ܰܘܕ݁ܶܐ
ܐ݈ܢܳܐ ܠܟ݂ܽܘܢ
ܐܰܝܟ݂
ܕ݁ܶܐܫܬ݁ܰܘܕ݁ܺܝ
ܠܺܝ ܐܳܒ݂ܝ
ܡܰܠܟ݁ܽܘܬ݂ܳܐ܂</div>
<div type="v" n="30">ܕ݁ܬ݂ܶܐܟ݂ܠܽܘܢ
ܘܬ݂ܶܫܬ݁ܽܘܢ
ܥܰܠ
ܦ݁ܳܬ݂ܽܘܪܳܐ
ܕ݁ܡܰܠܟ݁ܽܘܬ݂ܳܐ
ܕ݁ܺܝܠܝ
ܘܬ݂ܶܬ݁ܒ݂ܽܘܢ
ܥܰܠ
ܟ݁ܽܘܪܣܰܘܳܬ݂ܳܐ
ܘܰܬ݁ܕ݂ܽܘܢܽܘܢ
ܬ݁ܪܶܥܣܰܪ
ܫܰܒ݂ܛܶܐ
ܕ݁ܺܐܝܣܪܳܝܶܠ܂</div>
<div type="v" n="31">ܘܶܐܡܰܪ
ܝܶܫܽܘܥ
ܠܫܶܡܥܽܘܢ
ܫܶܡܥܽܘܢ ܗܳܐ
ܣܳܛܳܢܳܐ ܫܳܐܶܠ
ܕ݁ܢܶܥܪܽܘܒ݂ܟ݂ܽܘܢ
ܐܰܝܟ݂
ܕ݁ܰܠܚܶܛܶܐ܂</div>
<div type="v" n="32">ܘܶܐܢܳܐ
ܒ݁ܥܺܝܬ݂
ܥܠܰܝܟ݁ ܕ݁ܠܳܐ
ܬ݁ܶܚܣܰܪ
ܗܰܝܡܳܢܽܘܬ݂ܳܟ݂
ܐܳܦ݂ ܐܰܢ݈ܬ݁
ܒ݁ܰܙܒ݂ܰܢ
ܐܶܬ݂ܦ݁ܰܢܝ
ܘܫܰܪܰܪ
ܐܰܚܰܝܟ݁܂</div>
<div type="v" n="33">ܫܶܡܥܽܘܢ
ܕ݁ܶܝܢ ܐܶܡܰܪ
ܠܶܗ ܡܳܪܝ
ܥܰܡܳܟ݂
ܡܛܰܝܰܒ݂ ܐ݈ܢܳܐ
ܘܰܠܒ݂ܶܝܬ݂
ܐܰܣܺܝܪܶܐ
ܘܰܠܡܰܘܬ݁ܳܐ܂</div>
<div type="v" n="34">ܐܳܡܰܪ ܠܶܗ
ܝܶܫܽܘܥ ܐܳܡܰܪ
ܐ݈ܢܳܐ ܠܳܟ݂
ܫܶܡܥܽܘܢ ܕ݁ܠܳܐ
ܢܶܩܪܶܐ
ܬ݁ܰܪܢܳܓ݂ܠܳܐ
ܝܰܘܡܳܢܳܐ
ܥܕ݂ܰܡܳܐ
ܕ݁ܰܬ݂ܠܳܬ݂
ܙܰܒ݂ܢܺܝܢ
ܬ݁ܶܟ݂ܦ݁ܽܘܪ
ܕ݁ܠܳܐ ܝܳܕ݂ܰܥ
ܐܰܢ݈ܬ݁ ܠܺܝ܂</div>
<div type="v" n="35">ܘܶܐܡܰܪ
ܠܗܽܘܢ ܟ݁ܰܕ݂
ܫܰܕ݁ܰܪܬ݁ܟ݂ܽܘܢ
ܕ݁ܠܳܐ ܟ݁ܺܝܣܶܐ
ܘܰܕ݂ܠܳܐ
ܬ݁ܰܪܡܳܠܶܐ
ܘܰܡܣܳܢܶܐ ܠܡܳܐ
ܚܣܰܪ ܠܟ݂ܽܘܢ
ܡܶܕ݁ܶܡ
ܐܳܡܪܺܝܢ ܠܶܗ
ܘܠܳܐ ܡܶܕ݁ܶܡ܂</div>
<div type="v" n="36">ܐܳܡܰܪ
ܠܗܽܘܢ ܡܶܢ
ܗܳܫܳܐ ܡܰܢ
ܕ݁ܺܐܝܬ݂ ܠܶܗ
ܟ݁ܺܝܣܳܐ
ܢܶܣܰܒ݂
ܘܗܳܟ݂ܰܢܳܐ
ܐܳܦ݂
ܬ݁ܰܪܡܳܠܳܐ
ܘܡܰܢ ܕ݁ܠܰܝܬ݁
ܠܶܗ ܣܰܝܦ݂ܳܐ
ܢܙܰܒ݁ܶܢ
ܢܰܚܬ݁ܶܗ
ܘܢܶܙܒ݁ܶܢ ܠܶܗ
ܣܰܝܦ݂ܳܐ܂</div>
<div type="v" n="37">ܐܳܡܰܪ
ܐ݈ܢܳܐ ܠܟ݂ܽܘܢ
ܓ݁ܶܝܪ ܕ݁ܳܐܦ݂
ܗܳܕ݂ܶܐ
ܕ݁ܰܟ݂ܬ݂ܺܝܒ݂ܳܐ
ܘܳܠܶܐ
ܕ݁ܬ݂ܶܬ݂ܡܰܠܶܐ
ܒ݁ܺܝ ܕ݁ܥܰܡ
ܥܰܘܳܠܶܐ
ܐܶܬ݂ܡܢܶܐ
ܟ݁ܽܠܗܶܝܢ
ܓ݁ܶܝܪ ܕ݁ܰܥܠܰܝ
ܐܶܫܬ݁ܰܠܰܡ܂</div>
<div type="v" n="38">ܘܗܶܢܽܘܢ
ܐܳܡܪܺܝܢ ܠܶܗ
ܡܳܪܰܢ ܗܳܐ
ܗܳܪܟ݁ܳܐ ܐܺܝܬ݂
ܬ݁ܪܶܝܢ
ܣܰܝܦ݂ܺܝܢ
ܐܳܡܰܪ ܠܗܽܘܢ
ܣܳܦ݂ܩܺܝܢ܂</div>
<div type="v" n="39">ܘܰܢܦ݂ܰܩ
ܘܶܐܙܰܠ ܐܰܝܟ݂
ܕ݁ܰܡܥܳܕ݂
ܗ݈ܘܳܐ ܠܛܽܘܪܳܐ
ܕ݁ܒ݂ܶܝܬ݂
ܙܰܝܬ݁ܶܐ
ܘܶܐܙܰܠܘ
ܒ݁ܳܬ݂ܪܶܗ ܐܳܦ݂
ܬ݁ܰܠܡܺܝܕ݂ܰܘܗ݈ܝ܂</div>
<div type="v" n="40">ܘܟ݂ܰܕ݂
ܡܰܛܺܝ
ܠܕ݂ܽܘܟ݁ܬ݂ܳܐ
ܐܶܡܰܪ ܠܗܽܘܢ
ܨܰܠܰܘ ܕ݁ܠܳܐ
ܬ݁ܶܥܠܽܘܢ
ܠܢܶܣܝܽܘܢܳܐ܂</div>
<div type="v" n="41">ܘܗܽܘ
ܦ݁ܪܰܩ ܡܶܢܗܽܘܢ
ܐܰܝܟ݂ ܡܰܫܕ݁ܶܐ
ܟ݁ܺܐܦ݂ܳܐ ܘܣܳܡ
ܒ݁ܽܘܪܟ݁ܰܘܗ݈ܝ
ܘܰܡܨܰܠܶܐ
ܗ݈ܘܳܐ܂</div>
<div type="v" n="42">ܘܳܐܡܰܪ
ܐܰܒ݂ܳܐ ܐܶܢ
ܨܳܒ݂ܶܐ ܐܰܢ݈ܬ݁
ܢܶܥܒ݁ܪܰܢܝ
ܟ݁ܳܣܳܐ ܗܳܢܳܐ
ܒ݁ܪܰܡ ܠܳܐ
ܨܶܒ݂ܝܳܢܝ
ܐܶܠܳܐ
ܕ݁ܺܝܠܳܟ݂
ܢܶܗܘܶܐ܂</div>
<div type="v" n="43">ܘܶܐܬ݂ܚܙܺܝ
ܠܶܗ ܡܰܠܰܐܟ݂ܳܐ
ܡܶܢ ܫܡܰܝܳܐ
ܕ݁ܰܡܚܰܝܶܠ
ܠܶܗ܂</div>
<div type="v" n="44">ܘܟ݂ܰܕ݂
ܗܘܳܐ
ܒ݁ܕ݂ܶܚܠܬ݂ܳܐ
ܬ݁ܟ݂ܺܝܒ݂ܳܐܝܺܬ݂
ܡܨܰܠܶܐ ܗ݈ܘܳܐ
ܘܰܗܘܳܬ݂
ܕ݁ܽܘܥܬ݁ܶܗ
ܐܰܝܟ݂ ܫܶܠܬ݂ܶܐ
ܕ݁ܰܕ݂ܡܳܐ
ܘܰܢܦ݂ܰܠ ܥܰܠ
ܐܰܪܥܳܐ܂</div>
<div type="v" n="45">ܘܩܳܡ ܡܶܢ
ܨܠܽܘܬ݂ܶܗ
ܘܶܐܬ݂ܳܐ ܠܘܳܬ݂
ܬ݁ܰܠܡܺܝܕ݂ܰܘܗ݈ܝ
ܘܶܐܫܟ݁ܰܚ
ܐܶܢܽܘܢ ܟ݁ܰܕ݂
ܕ݁ܳܡܟ݁ܺܝܢ ܡܶܢ
ܥܳܩܬ݂ܳܐ܂</div>
<div type="v" n="46">ܘܶܐܡܰܪ
ܠܗܽܘܢ ܡܳܢܳܐ
ܕ݁ܰܡܟ݁ܺܝܢ
ܐܢ݈ܬ݁ܽܘܢ
ܩܽܘܡܘ ܨܰܠܰܘ
ܕ݁ܠܳܐ
ܬ݁ܶܥܠܽܘܢ
ܠܢܶܣܝܽܘܢܳܐ܂</div>
<div type="v" n="47">ܘܥܰܕ݂ ܗܽܘ
ܡܡܰܠܶܠ ܗܳܐ
ܟ݁ܶܢܫܳܐ ܘܗܰܘ
ܕ݁ܡܶܬ݂ܩܪܶܐ
ܝܺܗܽܘܕ݂ܳܐ
ܚܰܕ݂ ܡܶܢ
ܬ݁ܪܶܥܣܰܪ
ܐܳܬ݂ܶܐ
ܩܕ݂ܳܡܰܝܗܽܘܢ
ܘܰܩܪܶܒ݂ ܠܘܳܬ݂
ܝܶܫܽܘܥ
ܘܢܰܫܩܶܗ
ܗܳܕ݂ܶܐ ܓ݁ܶܝܪ
ܐܳܬ݂ܳܐ ܝܰܗ݈ܒ݂
ܗ݈ܘܳܐ ܠܗܽܘܢ
ܕ݁ܰܐܝܢܳܐ
ܕ݁ܢܳܫܶܩ ܐ݈ܢܳܐ
ܗܽܘܝܽܘ܂</div>
<div type="v" n="48">ܐܳܡܰܪ ܠܶܗ
ܝܶܫܽܘܥ
ܝܺܗܽܘܕ݂ܳܐ
ܒ݁ܢܽܘܫܰܩܬ݁ܳܐ
ܡܰܫܠܶܡ ܐܰܢ݈ܬ݁
ܠܶܗ ܠܰܒ݂ܪܶܗ
ܕ݁ܐ݈ܢܳܫܳܐ܂</div>
<div type="v" n="49">ܟ݁ܰܕ݂
ܚܙܰܘ ܕ݁ܶܝܢ
ܐܰܝܠܶܝܢ
ܕ݁ܥܰܡܶܗ
ܡܶܕ݁ܶܡ
ܕ݁ܰܗܘܳܐ
ܐܳܡܪܺܝܢ ܠܶܗ
ܡܳܪܰܢ ܢܶܡܚܶܐ
ܐܶܢܽܘܢ
ܒ݁ܣܰܝܦ݂ܶܐ܂</div>
<div type="v" n="50">ܘܰܡܚܳܐ
ܚܰܕ݂ ܡܶܢܗܽܘܢ
ܠܥܰܒ݂ܕ݁ܶܗ
ܕ݁ܪܰܒ݁
ܟ݁ܳܗܢܶܐ
ܘܢܰܣܒ݁ܳܗ
ܐܶܕ݂ܢܶܗ
ܕ݁ܝܰܡܺܝܢܳܐ܂</div>
<div type="v" n="51">ܥܢܳܐ
ܕ݁ܶܝܢ ܝܶܫܽܘܥ
ܘܶܐܡܰܪ
ܟ݁ܰܕ݁ܽܘ
ܥܕ݂ܰܡܳܐ
ܠܗܳܕ݂ܶܐ
ܘܰܩܪܶܒ݂
ܠܶܐܕ݂ܢܶܗ
ܕ݁ܗܰܘ
ܕ݁ܰܒ݂ܠܰܥ
ܘܰܐܣܝܳܗ܂</div>
<div type="v" n="52">ܘܶܐܡܰܪ
ܝܶܫܽܘܥ
ܠܗܳܢܽܘܢ
ܕ݁ܶܐܬ݂ܰܘ
ܥܠܰܘܗ݈ܝ
ܪܰܒ݁ܰܝ
ܟ݁ܳܗܢܶܐ
ܘܩܰܫܺܝܫܶܐ
ܘܪܰܒ݁ܰܝ
ܚܰܝܠܶܐ
ܕ݁ܗܰܝܟ݁ܠܳܐ
ܐܰܝܟ݂ ܕ݁ܥܰܠ
ܠܶܣܛܳܝܳܐ
ܢܦ݂ܰܩܬ݁ܽܘܢ
ܥܠܰܝ
ܒ݁ܣܰܝܦ݂ܶܐ
ܘܰܒ݂ܚܽܘܛܪܶܐ
ܕ݁ܬ݂ܶܐܚܕ݁ܽܘܢܳܢܝ܂</div>
<div type="v" n="53">ܟ݁ܽܠܝܽܘܡ
ܥܰܡܟ݂ܽܘܢ
ܗ݈ܘܺܝܬ݂
ܒ݁ܗܰܝܟ݁ܠܳܐ
ܘܠܳܐ
ܐܰܘܫܶܛܬ݁ܽܘܢ
ܥܠܰܝ
ܐܺܝܕ݂ܰܝܳܐ
ܐܶܠܳܐ ܗܳܕ݂ܶܐ
ܗ݈ܝ
ܫܳܥܰܬ݂ܟ݂ܽܘܢ
ܘܫܽܘܠܛܳܢܳܐ
ܕ݁ܚܶܫܽܘܟ݂ܳܐ܂</div>
<div type="v" n="54">ܘܶܐܚܰܕ݂ܘ
ܐܰܝܬ݁ܝܽܘܗ݈ܝ
ܠܒ݂ܰܝܬ݁ܶܗ
ܕ݁ܪܰܒ݁
ܟ݁ܳܗܢܶܐ
ܘܫܶܡܥܽܘܢ
ܐܳܬ݂ܶܐ ܗ݈ܘܳܐ
ܒ݁ܳܬ݂ܪܶܗ ܡܶܢ
ܪܽܘܚܩܳܐ܂</div>
<div type="v" n="55">ܐܰܘܚܶܕ݂ܘ
ܕ݁ܶܝܢ ܢܽܘܪܳܐ
ܡܶܨܥܰܬ݂
ܕ݁ܳܪܬ݁ܳܐ
ܘܝܳܬ݂ܒ݁ܺܝܢ
ܗ݈ܘܰܘ
ܚܕ݂ܳܪܶܝܗ
ܘܝܳܬ݂ܶܒ݂
ܗ݈ܘܳܐ ܐܳܦ݂
ܗܽܘ ܫܶܡܥܽܘܢ
ܒ݁ܰܝܢܳܬ݂ܗܽܘܢ܂</div>
<div type="v" n="56">ܘܰܚܙܳܬ݂ܶܗ
ܥܠܰܝܡܬ݂ܳܐ
ܚܕ݂ܳܐ
ܕ݁ܝܳܬ݂ܶܒ݂
ܠܘܳܬ݂ ܢܽܘܪܳܐ
ܘܚܳܪܰܬ݂ ܒ݁ܶܗ
ܘܳܐܡܪܳܐ ܐܳܦ݂
ܗܳܢܳܐ ܥܰܡܶܗ
ܗܘܳܐ܂</div>
<div type="v" n="57">ܗܽܘ ܕ݁ܶܝܢ
ܟ݁ܦ݂ܰܪ ܘܶܐܡܰܪ
ܐܰܢ݈ܬ݁ܬ݂ܳܐ
ܠܳܐ ܝܳܕ݂ܰܥ
ܐ݈ܢܳܐ ܠܶܗ܂</div>
<div type="v" n="58">ܘܒ݂ܳܬ݂ܰܪ
ܩܰܠܺܝܠ
ܚܙܳܝܗ݈ܝ
ܐ݈ܚܪܺܢܳܐ
ܘܶܐܡܰܪ ܠܶܗ
ܐܳܦ݂ ܐܰܢ݈ܬ݁
ܡܶܢܗܽܘܢ
ܐܰܢ݈ܬ݁
ܟ݁ܺܐܦ݂ܳܐ
ܕ݁ܶܝܢ ܐܶܡܰܪ
ܠܳܐ ܗܘܺܝܬ݂܂</div>
<div type="v" n="59">ܘܒ݂ܳܬ݂ܰܪ
ܫܳܥܳܐ ܚܕ݂ܳܐ
ܐ݈ܚܪܺܢܳܐ
ܡܶܬ݂ܚܪܶܐ
ܗ݈ܘܳܐ ܘܳܐܡܰܪ
ܫܰܪܺܝܪܳܐܝܺܬ݂
ܐܳܦ݂ ܗܳܢܳܐ
ܥܰܡܶܗ ܗ݈ܘܳܐ
ܐܳܦ݂
ܓ݁ܠܺܝܠܳܝܳܐ
ܗ݈ܘ ܓ݁ܶܝܪ܂</div>
<div type="v" n="60">ܐܳܡܰܪ
ܟ݁ܺܐܦ݂ܳܐ
ܓ݁ܰܒ݂ܪܳܐ ܠܳܐ
ܝܳܕ݂ܰܥ ܐ݈ܢܳܐ
ܡܳܢܳܐ ܐܳܡܰܪ
ܐܰܢ݈ܬ݁
ܘܡܶܚܕ݂ܳܐ
ܟ݁ܰܕ݂ ܗܽܘ
ܡܡܰܠܶܠ ܩܪܳܐ
ܬ݁ܰܪܢܳܓ݂ܠܳܐ܂</div>
<div type="v" n="61">ܘܶܐܬ݂ܦ݁ܢܺܝ
ܝܶܫܽܘܥ ܘܚܳܪ
ܒ݁ܟ݂ܺܐܦ݂ܳܐ
ܘܶܐܬ݁ܕ݁ܟ݂ܰܪ
ܫܶܡܥܽܘܢ
ܡܶܠܬ݂ܶܗ
ܕ݁ܡܳܪܰܢ
ܕ݁ܶܐܡܰܪ ܗ݈ܘܳܐ
ܠܶܗ ܕ݁ܰܩܕ݂ܳܡ
ܕ݁ܢܶܩܪܶܐ
ܬ݁ܰܪܢܳܓ݂ܠܳܐ
ܬ݁ܶܟ݂ܦ݁ܽܘܪ
ܒ݁ܺܝ ܬ݁ܠܳܬ݂
ܙܰܒ݂ܢܺܝܢ܂</div>
<div type="v" n="62">ܘܰܢܦ݂ܰܩ
ܠܒ݂ܰܪ ܫܶܡܥܽܘܢ
ܒ݁ܟ݂ܳܐ
ܡܰܪܺܝܪܳܐܝܺܬ݂܂</div>
<div type="v" n="63">ܘܓ݂ܰܒ݂ܪܶܐ
ܕ݁ܰܐܚܺܝܕ݂ܺܝܢ
ܗܘܰܘ ܠܝܶܫܽܘܥ
ܡܒ݂ܰܙܚܺܝܢ
ܗ݈ܘܰܘ ܒ݁ܶܗ
ܘܰܡܚܰܦ݁ܶܝܢ
ܗ݈ܘܰܘ ܠܶܗ܂</div>
<div type="v" n="64">ܘܡܳܚܶܝܢ
ܗ݈ܘܰܘ ܠܶܗ ܥܰܠ
ܐܰܦ݁ܰܘܗ݈ܝ
ܘܳܐܡܪܺܝܢ
ܐܶܬ݂ܢܰܒ݁ܳܐ
ܡܰܢܽܘ ܡܚܳܟ݂܂</div>
<div type="v" n="65">ܘܰܐ݈ܚܪܳܢܝܳܬ݂ܳܐ
ܣܰܓ݁ܺܝܳܐܬ݂ܳܐ
ܡܓ݂ܰܕ݁ܦ݂ܺܝܢ
ܗ݈ܘܰܘ
ܘܳܐܡܪܺܝܢ
ܥܠܰܘܗ݈ܝ܂</div>
<div type="v" n="66">ܘܟ݂ܰܕ݂
ܢܶܓ݂ܗܰܬ݂
ܐܶܬ݂ܟ݁ܰܢܰܫܘ
ܩܰܫܺܝܫܶܐ
ܘܪܰܒ݁ܰܝ
ܟ݁ܳܗܢܶܐ
ܘܣܳܦ݂ܪܶܐ
ܘܰܐܣܩܽܘܗ݈ܝ
ܠܒ݂ܶܝܬ݂
ܟ݁ܢܽܘܫܬ݁ܗܽܘܢ܂</div>
<div type="v" n="67">ܘܳܐܡܪܺܝܢ
ܠܶܗ ܐܶܢ
ܐܰܢ݈ܬ݁ ܗ݈ܽܘ
ܡܫܺܝܚܳܐ ܐܶܡܰܪ
ܠܰܢ ܐܳܡܰܪ
ܠܗܽܘܢ ܐܶܢ
ܐܺܡܰܪ ܠܟ݂ܽܘܢ
ܠܳܐ
ܬ݁ܗܰܝܡܢܽܘܢܳܢܝ܂</div>
<div type="v" n="68">ܘܶܐܢ
ܐܶܫܰܐܶܠܟ݂ܽܘܢ
ܠܳܐ ܡܦ݂ܰܢܶܝܢ
ܐܢ݈ܬ݁ܽܘܢ ܠܺܝ
ܦ݁ܶܬ݂ܓ݂ܳܡܳܐ
ܐܰܘ ܫܳܪܶܝܢ
ܐܢ݈ܬ݁ܽܘܢ
ܠܺܝ܂</div>
<div type="v" n="69">ܡܶܢ ܗܳܫܳܐ
ܢܶܗܘܶܐ ܒ݁ܪܶܗ
ܕ݁ܐ݈ܢܳܫܳܐ
ܝܳܬ݂ܶܒ݂ ܡܶܢ
ܝܰܡܺܝܢܳܐ
ܕ݁ܚܰܝܠܳܐ
ܕ݁ܰܐܠܳܗܳܐ܂</div>
<div type="v" n="70">ܐܳܡܪܺܝܢ
ܕ݁ܶܝܢ
ܟ݁ܽܠܗܽܘܢ
ܐܰܢ݈ܬ݁ ܗ݈ܽܘ
ܗܳܟ݂ܺܝܠ ܒ݁ܪܶܗ
ܕ݁ܰܐܠܳܗܳܐ
ܐܳܡܰܪ ܠܗܽܘܢ
ܝܶܫܽܘܥ
ܐܰܢ݈ܬ݁ܽܘܢ
ܐܳܡܪܺܝܢ
ܐܢ݈ܬ݁ܽܘܢ
ܕ݁ܶܐܢܳܐ
ܐ݈ܢܳܐ܂</div>
<div type="v" n="71">ܐܳܡܪܺܝܢ
ܡܳܢܳܐ ܬ݁ܽܘܒ݂
ܡܶܬ݂ܒ݁ܥܶܝܢ
ܠܰܢ ܣܳܗܕ݁ܶܐ
ܚܢܰܢ ܓ݁ܶܝܪ
ܫܡܰܥܢ ܡܶܢ
ܦ݁ܽܘܡܶܗ܂</div>
</div>
<div type="ch" n="23">
<div type="title" n="title"> ܀ ܠܘܩܐ ܟܓܓ </div>
<div type="v" n="1">ܘܩܳܡܘ
ܟ݁ܽܠܶܗ
ܟ݁ܶܢܫܗܽܘܢ
ܘܰܐܝܬ݁ܝܽܘܗ݈ܝ
ܠܘܳܬ݂
ܦ݁ܺܝܠܰܛܳܘܣ܂</div>
<div type="v" n="2">ܘܫܰܪܺܝܘ
ܐܳܟ݂ܠܺܝܢ
ܩܰܪܨܰܘܗ݈ܝ
ܘܳܐܡܪܺܝܢ
ܠܗܳܢܳܐ
ܐܶܫܟ݁ܰܚܢ
ܕ݁ܡܰܛܥܶܐ
ܥܰܡܰܢ ܘܟ݂ܳܠܶܐ
ܕ݁ܰܟ݂ܣܶܦ݂
ܪܺܫܳܐ ܠܩܶܣܰܪ
ܠܳܐ ܢܶܬ݁ܶܠ
ܘܳܐܡܰܪ ܥܰܠ
ܢܰܦ݂ܫܶܗ
ܕ݁ܡܰܠܟ݁ܳܐ ܗ݈ܘ
ܡܫܺܝܚܳܐ܂</div>
<div type="v" n="3">ܦ݁ܺܝܠܰܛܳܘܣ
ܕ݁ܶܝܢ ܫܰܐܠܶܗ
ܘܶܐܡܰܪ ܠܶܗ
ܐܰܢ݈ܬ݁ ܗ݈ܽܘ
ܡܰܠܟ݁ܳܐ
ܕ݁ܺܝܗܽܘܕ݂ܳܝܶܐ
ܐܳܡܰܪ ܠܶܗ
ܐܰܢ݈ܬ݁
ܐܶܡܰܪܬ݁܂</div>
<div type="v" n="4">ܘܶܐܡܰܪ
ܦ݁ܺܝܠܰܛܳܘܣ
ܠܪܰܒ݁ܰܝ
ܟ݁ܳܗܢܶܐ
ܘܰܠܟ݂ܶܢܫܳܐ
ܐܶܢܳܐ ܡܶܕ݁ܶܡ
ܥܶܠܬ݂ܳܐ ܠܳܐ
ܡܶܫܟ݁ܰܚ ܐ݈ܢܳܐ
ܥܰܠ ܓ݁ܰܒ݂ܪܳܐ
ܗܳܢܳܐ܂</div>
<div type="v" n="5">ܗܶܢܽܘܢ
ܕ݁ܶܝܢ
ܡܰܙܥܩܺܝܢ
ܗ݈ܘܰܘ
ܘܳܐܡܪܺܝܢ
ܕ݁ܫܰܓ݂ܫܶܗ
ܠܥܰܡܰܢ ܟ݁ܰܕ݂
ܡܰܠܶܦ݂
ܒ݁ܟ݂ܽܠܳܗ
ܝܺܗܽܘܕ݂
ܘܫܰܪܺܝ ܡܶܢ
ܓ݁ܠܺܝܠܳܐ
ܘܰܥܕ݂ܰܡܳܐ
ܠܗܳܪܟ݁ܳܐ܂</div>
<div type="v" n="6">ܦ݁ܺܝܠܰܛܳܘܣ
ܕ݁ܶܝܢ ܟ݁ܰܕ݂
ܫܡܰܥ ܫܡܳܐ
ܕ݁ܰܓ݂ܠܺܝܠܳܐ
ܫܰܐܶܠ ܕ݁ܶܐܢ
ܓ݁ܰܒ݂ܪܳܐ ܗܽܘ
ܓ݁ܠܺܝܠܳܝܳܐ܂</div>
<div type="v" n="7">ܘܟ݂ܰܕ݂
ܝܺܕ݂ܰܥ ܕ݁ܡܶܢ
ܬ݁ܚܶܝܬ݂
ܫܽܘܠܛܳܢܳܐ ܗܽܘ
ܕ݁ܗܶܪܳܘܕ݂ܶܣ
ܫܰܕ݁ܪܶܗ
ܠܘܳܬ݂ܶܗ
ܕ݁ܗܶܪܳܘܕ݂ܶܣ
ܡܶܛܽܠ
ܕ݁ܒ݂ܽܐܘܪܺܫܠܶܡ
ܗ݈ܘܳܐ
ܒ݁ܗܳܢܽܘܢ
ܝܰܘܡܳܬ݂ܳܐ܂</div>
<div type="v" n="8">ܗܶܪܳܘܕ݂ܶܣ
ܕ݁ܶܝܢ ܟ݁ܰܕ݂
ܚܙܳܝܗ݈ܝ
ܠܝܶܫܽܘܥ ܚܕ݂ܺܝ
ܛܳܒ݂ ܨܳܒ݂ܶܐ
ܗ݈ܘܳܐ ܓ݁ܶܝܪ
ܠܡܶܚܙܝܶܗ ܡܶܢ
ܙܰܒ݂ܢܳܐ
ܣܰܓ݁ܺܝܳܐܐ
ܡܶܛܽܠ ܕ݁ܫܳܡܰܥ
ܗ݈ܘܳܐ ܥܠܰܘܗ݈ܝ
ܣܰܓ݁ܺܝܳܐܬ݂ܳܐ
ܘܡܰܣܒ݁ܰܪ
ܗ݈ܘܳܐ
ܕ݁ܡܶܕ݁ܶܡ
ܐܳܬ݂ܳܐ ܢܶܚܙܶܐ
ܡܶܢܶܗ܂</div>
<div type="v" n="9">ܘܡܶܠܶܐ
ܣܰܓ݁ܺܝܳܐܬ݂ܳܐ
ܡܫܰܐܶܠ ܗ݈ܘܳܐ
ܠܶܗ ܝܶܫܽܘܥ
ܕ݁ܶܝܢ ܡܶܕ݁ܶܡ
ܦ݁ܶܬ݂ܓ݂ܳܡܳܐ
ܠܳܐ
ܐܰܬ݂ܺܝܒ݂ܶܗ܂</div>
<div type="v" n="10">ܩܳܝܡܺܝܢ
ܗ݈ܘܰܘ ܕ݁ܶܝܢ
ܪܰܒ݁ܰܝ
ܟ݁ܳܗܢܶܐ
ܘܣܳܦ݂ܪܶܐ
ܘܥܰܙܺܝܙܳܐܝܺܬ݂
ܐܳܟ݂ܠܺܝܢ
ܗ݈ܘܰܘ
ܩܰܪܨܰܘܗ݈ܝ܂</div>
<div type="v" n="11">ܗܶܪܳܘܕ݂ܶܣ
ܕ݁ܶܝܢ ܫܳܛܶܗ
ܗܽܘ
ܘܦ݂ܳܠܚܰܘܗ݈ܝ
ܘܟ݂ܰܕ݂
ܡܒ݂ܰܙܰܚ
ܐܰܠܒ݁ܫܶܗ
ܢܰܚܬ݁ܶܐ
ܕ݁ܰܙܚܽܘܪܺܝܬ݂ܳܐ
ܘܫܰܕ݁ܪܶܗ
ܠܘܳܬ݂
ܦ݁ܺܝܠܰܛܳܘܣ܂</div>
<div type="v" n="12">ܘܰܒ݂ܗܰܘ
ܝܰܘܡܳܐ ܗܘܰܘ
ܪܳܚܡܶܐ
ܦ݁ܺܝܠܰܛܳܘܣ
ܘܗܶܪܳܘܕ݂ܶܣ
ܥܰܡ ܚܕ݂ܳܕ݂ܶܐ
ܒ݁ܥܶܠܕ݁ܒ݂ܳܒ݂ܽܘܬ݂ܳܐ
ܗܘܳܬ݂ ܓ݁ܶܝܪ
ܡܶܢ ܩܕ݂ܺܝܡ
ܒ݁ܰܝܢܳܬ݂ܗܽܘܢ܂</div>
<div type="v" n="13">ܩܪܳܐ
ܕ݁ܶܝܢ
ܦ݁ܺܝܠܰܛܳܘܣ
ܠܪܰܒ݁ܰܝ
ܟ݁ܳܗܢܶܐ
ܘܠܰܐܪܟ݂ܽܘܢܶܐ
ܘܰܠܥܰܡܳܐ܂</div>
<div type="v" n="14">ܘܶܐܡܰܪ
ܠܗܽܘܢ
ܩܰܪܶܒ݂ܬ݁ܽܘܢ
ܠܺܝ ܓ݁ܰܒ݂ܪܳܐ
ܗܳܢܳܐ ܐܰܝܟ݂
ܡܰܗܦ݁ܶܟ݂
ܥܰܡܟ݂ܽܘܢ ܘܗܳܐ
ܐܶܢܳܐ
ܥܰܩܶܒ݂ܬ݁ܶܗ
ܠܥܺܢܰܝܟ݁ܽܘܢ
ܘܥܶܠܬ݂ܳܐ
ܡܶܕ݁ܶܡ ܠܳܐ
ܐܶܫܟ݁ܚܶܬ݂
ܒ݁ܓ݂ܰܒ݂ܪܳܐ
ܗܳܢܳܐ ܡܶܢ
ܟ݁ܽܠ
ܕ݁ܡܰܪܫܶܝܢ
ܐܢ݈ܬ݁ܽܘܢ
ܒ݁ܶܗ܂</div>
<div type="v" n="15">ܐܶܠܳܐ
ܐܳܦ݂ܠܳܐ
ܗܶܪܳܘܕ݂ܶܣ
ܫܰܕ݁ܰܪܬ݁ܶܗ
ܓ݁ܶܝܪ ܠܘܳܬ݂ܶܗ
ܘܗܳܐ ܠܳܐ
ܡܶܕ݁ܶܡ
ܕ݁ܫܳܘܶܐ
ܠܡܰܘܬ݁ܳܐ
ܣܥܺܝܪ ܠܶܗ܂</div>
<div type="v" n="16">ܐܶܪܕ݁ܶܝܘܗ݈ܝ
ܗܳܟ݂ܺܝܠ
ܘܶܐܫܒ݁ܩܺܝܘܗ݈ܝ܂</div>
<div type="v" n="17">ܥܝܳܕ݂ܳܐ
ܓ݁ܶܝܪ ܐܺܝܬ݂
ܗ݈ܘܳܐ
ܕ݁ܢܶܫܪܶܐ
ܠܗܽܘܢ ܚܰܕ݂
ܒ݁ܥܰܕ݂ܥܺܕ݂ܳܐ܂</div>
<div type="v" n="18">ܩܥܰܘ
ܕ݁ܶܝܢ ܟ݁ܽܠܶܗ
ܟ݁ܶܢܫܳܐ
ܘܳܐܡܪܺܝܢ
ܫܩܽܘܠܳܝܗ݈ܝ
ܠܗܳܢܳܐ ܘܰܫܪܺܝ
ܠܰܢ
ܠܒ݂ܰܪ‌ܐܰܒ݁ܰܐ܂</div>
<div type="v" n="19">ܗܰܘ
ܐܰܝܢܳܐ
ܕ݁ܡܶܛܽܠ
ܐܶܣܛܰܣܺܝܣ
ܕ݁ܰܗܘܳܬ݂
ܒ݁ܰܡܕ݂ܺܝܢ݈ܬ݁ܳܐ
ܘܩܶܛܠܳܐ ܪܡܶܐ
ܗ݈ܘܳܐ ܒ݁ܶܝܬ݂
ܐܰܣܺܝܪܶܐ܂</div>
<div type="v" n="20">ܬ݁ܽܘܒ݂
ܕ݁ܶܝܢ ܡܰܠܶܠ
ܥܰܡܗܽܘܢ
ܦ݁ܺܝܠܰܛܳܘܣ
ܟ݁ܰܕ݂ ܨܳܒ݂ܶܐ
ܕ݁ܢܶܫܪܶܐ
ܠܝܶܫܽܘܥ܂</div>
<div type="v" n="21">ܗܶܢܽܘܢ
ܕ݁ܶܝܢ ܩܳܥܶܝܢ
ܗ݈ܘܰܘ
ܘܳܐܡܪܺܝܢ
ܙܩܽܘܦ݂ܳܝܗ݈ܝ
ܙܩܽܘܦ݂ܳܝܗ݈ܝ܂</div>
<div type="v" n="22">ܗܽܘ ܕ݁ܶܝܢ
ܕ݁ܰܬ݂ܠܳܬ݂
ܙܰܒ݂ܢܺܝܢ
ܐܶܡܰܪ ܠܗܽܘܢ
ܡܳܢܳܐ ܓ݁ܶܝܪ
ܕ݁ܒ݂ܺܝܫ
ܥܒ݂ܰܕ݂ ܗܳܢܳܐ
ܡܶܕ݁ܶܡ
ܥܶܠܬ݂ܳܐ
ܕ݁ܫܳܘܝܳܐ
ܠܡܰܘܬ݁ܳܐ ܠܳܐ
ܐܶܫܟ݁ܚܶܬ݂
ܒ݁ܶܗ
ܐܶܪܕ݁ܶܝܘܗ݈ܝ
ܗܳܟ݂ܺܝܠ
ܘܶܐܫܒ݁ܩܺܝܘܗ݈ܝ܂</div>
<div type="v" n="23">ܗܶܢܽܘܢ
ܕ݁ܶܝܢ
ܬ݁ܳܟ݂ܒ݁ܺܝܢ
ܗ݈ܘܰܘ ܒ݁ܩܳܠܳܐ
ܪܳܡܳܐ
ܘܫܳܐܠܺܝܢ
ܗ݈ܘܰܘ ܠܶܗ
ܕ݁ܢܶܙܩܦ݂ܽܘܢܳܝܗ݈ܝ
ܘܰܥܫܶܢ ܗ݈ܘܳܐ
ܩܳܠܗܽܘܢ
ܕ݁ܺܝܠܗܽܘܢ
ܘܰܕ݂ܪܰܒ݁ܰܝ
ܟ݁ܳܗܢܶܐ܂</div>
<div type="v" n="24">ܦ݁ܺܝܠܰܛܳܘܣ
ܕ݁ܶܝܢ ܦ݁ܩܰܕ݂
ܕ݁ܬ݂ܶܗܘܶܐ
ܫܶܐܠܰܬ݂ܗܽܘܢ܂</div>
<div type="v" n="25">ܘܰܫܪܳܐ
ܠܗܽܘܢ ܠܗܰܘ
ܕ݁ܡܶܛܽܠ
ܐܶܣܛܰܣܺܝܣ
ܘܩܶܛܠܳܐ ܪܡܶܐ
ܗ݈ܘܳܐ ܒ݁ܶܝܬ݂
ܐܰܣܺܝܪܶܐ ܗܰܘ
ܕ݁ܰܫܶܐܠܘ
ܠܝܶܫܽܘܥ ܕ݁ܶܝܢ
ܐܰܫܠܶܡ
ܠܨܶܒ݂ܝܳܢܗܽܘܢ܂</div>
<div type="v" n="26">ܘܟ݂ܰܕ݂
ܡܰܘܒ݁ܠܺܝܢ ܠܶܗ
ܐܶܚܰܕ݂ܘ
ܠܫܶܡܥܽܘܢ
ܩܽܘܪܺܝܢܳܝܳܐ
ܕ݁ܳܐܬ݂ܶܐ ܡܶܢ
ܩܪܺܝܬ݂ܳܐ
ܘܣܳܡܘ ܥܠܰܘܗ݈ܝ
ܙܩܺܝܦ݂ܳܐ
ܕ݁ܢܶܛܥܰܢ
ܒ݁ܳܬ݂ܪܶܗ
ܕ݁ܝܶܫܽܘܥ܂</div>
<div type="v" n="27">ܘܳܐܬ݂ܶܐ
ܗ݈ܘܳܐ
ܒ݁ܳܬ݂ܪܶܗ
ܣܽܘܓ݂ܳܐܐ
ܕ݁ܥܰܡܳܐ
ܘܢܶܫܶܐ
ܐܰܝܠܶܝܢ
ܕ݁ܡܰܪܩܕ݂ܳܢ
ܗ݈ܘܰܝ ܘܳܐܠܝܳܢ
ܥܠܰܘܗ݈ܝ܂</div>
<div type="v" n="28">ܘܶܐܬ݂ܦ݁ܢܺܝ
ܝܶܫܽܘܥ
ܠܘܳܬ݂ܗܶܝܢ
ܘܶܐܡܰܪ ܒ݁ܢܳܬ݂
ܐܽܘܪܺܫܠܶܡ ܠܳܐ
ܬ݁ܶܒ݂ܟ݁ܝܳܢ
ܥܠܰܝ ܒ݁ܪܰܡ
ܥܰܠ
ܢܰܦ݂ܫܟ݂ܶܝܢ
ܒ݁ܟ݂ܳܝܶܝܢ
ܘܥܰܠ
ܒ݁ܢܰܝܟ݁ܶܝܢ܂</div>
<div type="v" n="29">ܕ݁ܗܳܐ
ܐܳܬ݂ܶܝܢ
ܝܰܘܡܳܬ݂ܳܐ
ܕ݁ܰܒ݂ܗܽܘܢ
ܢܺܐܡܪܽܘܢ
ܛܽܘܒ݂ܰܝܗܶܝܢ
ܠܥܰܩܪܳܬ݂ܳܐ
ܘܰܠܟ݂ܰܪܣܳܬ݂ܳܐ
ܕ݁ܠܳܐ ܝܺܠܶܕ݂
ܘܠܰܬ݁ܕ݂ܰܝܳܐ
ܕ݁ܠܳܐ
ܐܰܝܢܶܩܘ܂</div>
<div type="v" n="30">ܗܳܝܕ݁ܶܝܢ
ܬ݁ܫܰܪܽܘܢ
ܠܡܺܐܡܰܪ
ܠܛܽܘܪܶܐ
ܕ݁ܦ݂ܶܠܘ ܥܠܰܝܢ
ܘܰܠܪܳܡܳܬ݂ܳܐ
ܕ݁ܟ݂ܰܣܳܝܶܢܳܢ܂</div>
<div type="v" n="31">ܕ݁ܶܐܢ
ܒ݁ܩܰܝܣܳܐ
ܪܰܛܺܝܒ݂ܳܐ
ܗܳܠܶܝܢ
ܥܳܒ݂ܕ݁ܺܝܢ
ܒ݁ܝܰܒ݁ܺܝܫܳܐ
ܡܳܢܳܐ
ܢܶܗܘܶܐ܂</div>
<div type="v" n="32">ܘܳܐܬ݂ܶܝܢ
ܗ݈ܘܰܘ ܥܰܡܶܗ
ܬ݁ܪܶܝܢ
ܐ݈ܚܪܳܢܺܝܢ
ܥܳܒ݂ܕ݁ܰܝ
ܒ݁ܺܝܫܳܬ݂ܳܐ
ܕ݁ܢܶܬ݂ܩܰܛܠܽܘܢ܂</div>
<div type="v" n="33">ܘܟ݂ܰܕ݂
ܐܶܬ݂ܰܘ
ܠܕ݂ܽܘܟ݁ܬ݂ܳܐ
ܚܕ݂ܳܐ
ܕ݁ܡܶܬ݂ܩܰܪܝܳܐ
ܩܰܪܩܰܦ݂ܬ݂ܳܐ
ܙܰܩܦ݁ܽܘܗ݈ܝ
ܬ݁ܰܡܳܢ
ܘܰܠܗܳܢܽܘܢ
ܥܳܒ݂ܕ݁ܰܝ
ܒ݁ܺܝܫܳܬ݂ܳܐ
ܚܰܕ݂ ܡܶܢ
ܝܰܡܺܝܢܶܗ
ܘܚܰܕ݂ ܡܶܢ
ܣܶܡܳܠܶܗ܂</div>
<div type="v" n="34">ܗܽܘ ܕ݁ܶܝܢ
ܝܶܫܽܘܥ ܐܶܡܰܪ
ܗ݈ܘܳܐ ܐܰܒ݂ܳܐ
ܫܒ݂ܽܘܩ ܠܗܽܘܢ
ܠܳܐ ܓ݁ܶܝܪ
ܝܳܕ݂ܥܺܝܢ
ܡܳܢܳܐ
ܥܳܒ݂ܕ݁ܺܝܢ
ܘܦ݂ܰܠܶܓ݂ܘ
ܢܰܚܬ݁ܰܘܗ݈ܝ
ܘܰܐܪܡܺܝܘ
ܥܠܰܝܗܽܘܢ
ܦ݁ܶܣܳܐ܂</div>
<div type="v" n="35">ܩܳܐܶܡ
ܗ݈ܘܳܐ ܕ݁ܶܝܢ
ܥܰܡܳܐ ܘܚܳܙܶܐ
ܘܰܡܡܰܝܩܺܝܢ
ܗ݈ܘܰܘ ܒ݁ܶܗ
ܐܳܦ݂
ܐܰܪܟ݂ܽܘܢܶܐ
ܘܳܐܡܪܺܝܢ
ܠܰܐ݈ܚܪܳܢܶܐ
ܐܰܚܺܝ ܢܰܚܶܐ
ܢܰܦ݂ܫܶܗ ܐܶܢ
ܗܽܘܝܽܘ
ܡܫܺܝܚܳܐ
ܓ݁ܰܒ݂ܝܶܗ
ܕ݁ܰܐܠܳܗܳܐ܂</div>
<div type="v" n="36">ܘܰܡܒ݂ܰܙܚܺܝܢ
ܗ݈ܘܰܘ ܒ݁ܶܗ
ܐܳܦ݂
ܐܶܣܛܪܰܛܺܝܽܘܛܶܐ
ܟ݁ܰܕ݂
ܩܳܪܒ݁ܺܝܢ
ܠܘܳܬ݂ܶܗ
ܘܰܡܩܰܪܒ݂ܺܝܢ
ܠܶܗ ܚܰܠܳܐ܂</div>
<div type="v" n="37">ܘܳܐܡܪܺܝܢ
ܠܶܗ ܐܶܢ
ܐܰܢ݈ܬ݁ ܗ݈ܽܘ
ܡܰܠܟ݁ܳܐ
ܕ݁ܺܝܗܽܘܕ݂ܳܝܶܐ
ܐܰܚܳܐ
ܢܰܦ݂ܫܳܟ݂܂</div>
<div type="v" n="38">ܐܺܝܬ݂
ܗ݈ܘܳܐ ܕ݁ܶܝܢ
ܐܳܦ݂
ܟ݁ܬ݂ܳܒ݂ܳܐ
ܕ݁ܰܟ݂ܬ݂ܺܝܒ݂
ܠܥܶܠ ܡܶܢܶܗ
ܝܰܘܢܳܐܝܺܬ݂
ܘܰܪܽܗ݈ܘܡܳܐܝܺܬ݂
ܘܥܶܒ݂ܪܳܐܝܺܬ݂
ܗܳܢܰܘ ܡܰܠܟ݁ܳܐ
ܕ݁ܺܝܗܽܘܕ݂ܳܝܶܐ܂</div>
<div type="v" n="39">ܚܰܕ݂
ܕ݁ܶܝܢ ܡܶܢ
ܗܳܢܽܘܢ
ܥܳܒ݂ܕ݁ܰܝ
ܒ݁ܺܝܫܳܬ݂ܳܐ
ܕ݁ܰܨܠܺܝܒ݂ܺܝܢ
ܗ݈ܘܰܘ ܥܰܡܶܗ
ܡܓ݂ܰܕ݁ܶܦ݂
ܗ݈ܘܳܐ ܥܠܰܘܗ݈ܝ
ܘܳܐܡܰܪ ܐܶܢ
ܐܰܢ݈ܬ݁ ܗ݈ܽܘ
ܡܫܺܝܚܳܐ
ܦ݁ܰܨܳܐ
ܢܰܦ݂ܫܳܟ݂
ܘܦ݂ܰܨܳܐ ܐܳܦ݂
ܠܰܢ܂</div>
<div type="v" n="40">ܘܰܟ݂ܐܳܐ
ܒ݁ܶܗ ܚܰܒ݂ܪܶܗ
ܘܶܐܡܰܪ ܠܶܗ
ܐܳܦ݂ ܠܳܐ ܡܶܢ
ܐܰܠܳܗܳܐ
ܕ݁ܳܚܶܠ ܐܰܢ݈ܬ݁
ܕ݁ܳܐܦ݂ ܐܰܢ݈ܬ݁
ܒ݁ܶܗ ܐܰܢ݈ܬ݁
ܒ݁ܕ݂ܺܝܢܳܐ܂</div>
<div type="v" n="41">ܘܰܚܢܰܢ
ܟ݁ܺܐܢܳܐܝܺܬ݂
ܐܰܝܟ݂
ܕ݁ܫܳܘܶܝܢ
ܗ݈ܘܰܝܢ ܓ݁ܶܝܪ
ܘܰܐܝܟ݂
ܕ݁ܰܥܒ݂ܰܕ݂ܢ
ܐܶܬ݂ܦ݁ܪܰܥܢ
ܗܳܢܳܐ ܕ݁ܶܝܢ
ܡܶܕ݁ܶܡ
ܕ݁ܰܣܢܶܐ ܠܳܐ
ܥܒ݂ܺܝܕ݂ ܠܶܗ܂</div>
<div type="v" n="42">ܘܶܐܡܰܪ
ܠܝܶܫܽܘܥ
ܐܶܬ݁ܕ݁ܰܟ݂ܪܰܝܢܝ
ܡܳܪܝ ܡܳܐ
ܕ݁ܳܐܬ݂ܶܐ
ܐܰܢ݈ܬ݁
ܒ݁ܡܰܠܟ݁ܽܘܬ݂ܳܟ݂܂</div>
<div type="v" n="43">ܐܳܡܰܪ ܠܶܗ
ܝܶܫܽܘܥ ܐܰܡܺܝܢ
ܐܳܡܰܪ ܐ݈ܢܳܐ
ܠܳܟ݂
ܕ݁ܝܰܘܡܳܢܳܐ
ܥܰܡܝ ܬ݁ܶܗܘܶܐ
ܒ݁ܦ݂ܰܪܕ݁ܰܝܣܳܐ܂</div>
<div type="v" n="44">ܐܺܝܬ݂
ܗ݈ܘܰܝ ܕ݁ܶܝܢ
ܐܰܝܟ݂ ܫܳܥܶܐ
ܫܶܬ݂ ܘܰܗܘܳܐ
ܚܶܫܽܘܟ݂ܳܐ ܥܰܠ
ܟ݁ܽܠܳܗ ܐܰܪܥܳܐ
ܥܕ݂ܰܡܳܐ
ܠܰܬ݂ܫܰܥ
ܫܳܥܺܝܢ܂</div>
<div type="v" n="45">ܘܫܶܡܫܳܐ
ܚܫܶܟ݂
ܘܶܐܨܛܪܺܝ
ܐܰܦ݁ܰܝ
ܬ݁ܰܪܥܳܐ
ܕ݁ܗܰܝܟ݁ܠܳܐ
ܡܶܢ
ܡܨܰܥܬ݂ܶܗ܂</div>
<div type="v" n="46">ܘܰܩܥܳܐ
ܝܶܫܽܘܥ
ܒ݁ܩܳܠܳܐ ܪܳܡܳܐ
ܘܶܐܡܰܪ ܐܳܒ݂ܝ
ܒ݁ܺܐܝܕ݂ܰܝܟ݁
ܣܳܐܶܡ ܐ݈ܢܳܐ
ܪܽܘܚܝ ܗܳܕ݂ܶܐ
ܐܶܡܰܪ
ܘܰܫܠܶܡ܂</div>
<div type="v" n="47">ܟ݁ܰܕ݂
ܚܙܳܐ ܕ݁ܶܝܢ
ܩܶܢܛܪܽܘܢܳܐ
ܡܶܕ݁ܶܡ
ܕ݁ܰܗܘܳܐ
ܫܰܒ݁ܰܚ
ܠܰܐܠܳܗܳܐ
ܘܶܐܡܰܪ
ܫܰܪܺܝܪܳܐܝܺܬ݂
ܗܳܢܳܐ
ܓ݁ܰܒ݂ܪܳܐ
ܙܰܕ݁ܺܝܩܳܐ
ܗ݈ܘܳܐ܂</div>
<div type="v" n="48">ܘܟ݂ܽܠܗܽܘܢ
ܟ݁ܶܢܫܶܐ
ܐܰܝܠܶܝܢ
ܕ݁ܰܟ݂ܢܺܝܫܺܝܢ
ܗ݈ܘܰܘ
ܠܰܚܙܳܬ݂ܳܐ
ܗܳܕ݂ܶܐ ܟ݁ܰܕ݂
ܚܙܰܘ ܡܶܕ݁ܶܡ
ܕ݁ܰܗܘܳܐ
ܗܦ݂ܰܟ݂ܘ ܟ݁ܰܕ݂
ܛܳܪܦ݁ܺܝܢ ܥܰܠ
ܚܰܕ݂ܺܝܗܽܘܢ܂</div>
<div type="v" n="49">ܘܩܳܝܡܺܝܢ
ܗ݈ܘܰܘ ܡܶܢ
ܪܽܘܚܩܳܐ
ܟ݁ܽܠܗܽܘܢ
ܝܳܕ݂ܽܘܥܰܘܗ݈ܝ
ܕ݁ܝܶܫܽܘܥ
ܘܢܶܫܶܐ
ܐܰܝܠܶܝܢ
ܕ݁ܶܐܬ݂ܰܝ
ܗ݈ܘܰܝ ܥܰܡܶܗ
ܡܶܢ ܓ݁ܠܺܝܠܳܐ
ܘܚܳܙܶܝܢ ܗ݈ܘܰܘ
ܗܳܠܶܝܢ܂</div>
<div type="v" n="50">ܓ݁ܰܒ݂ܪܳܐ
ܕ݁ܶܝܢ ܚܰܕ݂
ܕ݁ܰܫܡܶܗ
ܝܰܘܣܶܦ݂
ܒ݁ܽܘܠܶܘܛܺܐ
ܡܶܢ ܪܳܡܬ݂ܳܐ
ܡܕ݂ܺܝܢ݈ܬ݁ܳܐ
ܕ݁ܺܝܗܽܘܕ݂
ܓ݁ܰܒ݂ܪܳܐ ܗܘܳܐ
ܛܳܒ݂ܳܐ
ܘܙܰܕ݁ܺܝܩܳܐ܂</div>
<div type="v" n="51">ܗܳܢܳܐ ܠܳܐ
ܫܳܠܶܡ ܗ݈ܘܳܐ
ܠܨܶܒ݂ܝܳܢܗܽܘܢ
ܘܰܠܣܽܘܥܪܳܢܗܽܘܢ
ܘܰܡܣܰܟ݁ܶܐ
ܗ݈ܘܳܐ
ܠܡܰܠܟ݁ܽܘܬ݂ܳܐ
ܕ݁ܰܐܠܳܗܳܐ܂</div>
<div type="v" n="52">ܗܳܢܳܐ
ܩܪܶܒ݂ ܠܘܳܬ݂
ܦ݁ܺܝܠܰܛܳܘܣ
ܘܰܫܐܶܠ
ܦ݁ܰܓ݂ܪܶܗ
ܕ݁ܝܶܫܽܘܥ܂</div>
<div type="v" n="53">ܘܰܐܚܬ݂ܶܗ
ܘܟ݂ܰܪܟ݂ܶܗ
ܒ݁ܰܚܝܳܨܳܐ
ܕ݁ܟ݂ܶܬ݁ܳܢܳܐ
ܘܣܳܡܶܗ
ܒ݁ܒ݂ܶܝܬ݂
ܩܒ݂ܽܘܪܳܐ
ܢܩܺܝܪܳܐ ܗܰܘ
ܕ݁ܠܳܐ ܐ݈ܢܳܫ
ܥܕ݂ܰܟ݁ܺܝܠ
ܐܶܬ݁ܬ݁ܣܺܝܡ
ܗ݈ܘܳܐ ܒ݁ܶܗ܂</div>
<div type="v" n="54">ܘܝܰܘܡܳܐ
ܥܪܽܘܒ݂ܬ݁ܳܐ
ܗ݈ܘܳܬ݂
ܘܫܰܒ݁ܬ݂ܳܐ
ܢܳܓ݂ܗܳܐ
ܗ݈ܘܳܬ݂܂</div>
<div type="v" n="55">ܩܰܪܺܝܒ݂ܳܢ
ܗ݈ܘܰܝ ܕ݁ܶܝܢ
ܢܶܫܶܐ ܗܳܠܶܝܢ
ܕ݁ܶܐܬ݂ܰܝ
ܥܰܡܶܗ ܡܶܢ
ܓ݁ܠܺܝܠܳܐ
ܘܰܚܙܰܝܳܝܗ݈ܝ
ܠܩܰܒ݂ܪܳܐ
ܘܰܐܝܟ݁ܰܢܳܐ
ܐܶܬ݁ܬ݁ܣܺܝܡ
ܦ݁ܰܓ݂ܪܶܗ܂</div>
<div type="v" n="56">ܘܰܗܦ݂ܰܟ݂
ܛܰܝܶܒ݂
ܗܶܪܽܘܡܶܐ
ܘܒ݂ܶܣܡܶܐ
ܘܰܒ݂ܫܰܒ݁ܬ݂ܳܐ
ܫܠܰܝ ܐܰܝܟ݂
ܕ݁ܰܦ݂ܩܺܝܕ݂܂</div>
</div>
<div type="ch" n="24">
<div type="title" n="title"> ܀ ܠܘܩܐ ܟܕܕ </div>
<div type="v" n="1">ܒ݁ܚܰܕ݂
ܒ݁ܫܰܒ݁ܳܐ
ܕ݁ܶܝܢ
ܒ݁ܫܰܦ݂ܪܳܐ
ܥܰܕ݂ ܚܶܫܽܘܟ݂
ܐܶܬ݂ܰܝ
ܠܒ݂ܶܝܬ݂
ܩܒ݂ܽܘܪܳܐ
ܘܰܐܝܬ݁ܺܝ
ܗܶܪܽܘܡܶܐ
ܗܳܠܶܝܢ
ܕ݁ܛܰܝܶܒ݂
ܗ݈ܘܰܝ ܘܺܐܝܬ݂
ܗ݈ܘܰܝ ܥܰܡܗܶܝܢ
ܢܶܫܶܐ
ܐ݈ܚܪܳܢܝܳܬ݂ܳܐ܂</div>
<div type="v" n="2">ܘܶܐܫܟ݁ܰܚ
ܟ݁ܺܐܦ݂ܳܐ
ܕ݁ܰܡܥܰܓ݁ܠܳܐ
ܡܶܢ ܒ݁ܶܝܬ݂
ܩܒ݂ܽܘܪܳܐ܂</div>
<div type="v" n="3">ܘܥܰܠܶܝܢ
ܘܠܳܐ
ܐܶܫܟ݁ܚܳܝܗ݈ܝ
ܠܦ݂ܰܓ݂ܪܳܐ
ܕ݁ܝܶܫܽܘܥ܂</div>
<div type="v" n="4">ܘܰܗܘܳܐ
ܕ݁ܟ݂ܰܕ݂
ܗܶܢܶܝܢ
ܬ݁ܰܡܺܝܗܳܢ ܥܰܠ
ܗܳܕ݂ܶܐ ܗܳܐ
ܬ݁ܪܶܝܢ
ܓ݁ܰܒ݂ܪܺܝܢ
ܩܳܡܘ ܠܥܶܠ
ܡܶܢܗܶܝܢ
ܘܡܰܒ݂ܪܶܩ
ܗ݈ܘܳܐ
ܠܒ݂ܽܘܫܗܽܘܢ܂</div>
<div type="v" n="5">ܘܰܗܘܰܝ
ܒ݁ܕ݂ܶܚܠܬ݂ܳܐ
ܘܰܟ݂ܦ݂ܰܝ
ܐܰܦ݁ܰܝܗܶܝܢ
ܒ݁ܰܐܪܥܳܐ
ܘܳܐܡܪܺܝܢ
ܠܗܶܝܢ ܡܳܢܳܐ
ܒ݁ܳܥܝܳܢ
ܐܢ݈ܬ݁ܶܝܢ
ܚܰܝܳܐ ܥܰܡ
ܡܺܝܬ݂ܶܐ܂</div>
<div type="v" n="6">ܠܰܝܬ݁ܰܘܗ݈ܝ
ܬ݁ܢܳܢ ܩܳܡ ܠܶܗ
ܥ݈ܶܗܰܕ݂ܶܝܢ
ܕ݁ܡܰܠܶܠ
ܥܰܡܟ݂ܶܝܢ
ܟ݁ܰܕ݂ ܗܽܘ
ܒ݁ܰܓ݂ܠܺܝܠܳܐ܂</div>
<div type="v" n="7">ܘܶܐܡܰܪ
ܗ݈ܘܳܐ
ܕ݁ܰܥܬ݂ܺܝܕ݂
ܗ݈ܽܘ ܒ݁ܪܶܗ
ܕ݁ܐ݈ܢܳܫܳܐ
ܕ݁ܢܶܫܬ݁ܠܶܡ
ܒ݁ܺܐܝܕ݂ܰܝ
ܐ݈ܢܳܫܳܐ
ܚܰܛܳܝܶܐ
ܘܢܶܨܛܠܶܒ݂
ܘܠܰܬ݂ܠܳܬ݂ܳܐ
ܝܰܘܡܺܝܢ
ܢܩܽܘܡ܂</div>
<div type="v" n="8">ܘܗܶܢܶܝܢ
ܐܶܬ݁ܕ݁ܟ݂ܰܪܶܝܢ
ܠܡܶܠܰܘܗ݈ܝ܂</div>
<div type="v" n="9">ܘܰܗܦ݂ܰܟ݂
ܡܶܢ ܩܰܒ݂ܪܳܐ
ܘܶܐܡܰܪܶܝܢ
ܗܳܠܶܝܢ
ܟ݁ܽܠܗܶܝܢ
ܠܰܚܕ݂ܰܥܣܰܪ
ܘܰܠܫܰܪܟ݁ܳܐ܂</div>
<div type="v" n="10">ܐܺܝܬ݂ܰܝܗܶܝܢ
ܗ݈ܘܰܝ ܕ݁ܶܝܢ
ܡܰܪܝܰܡ
ܡܰܓ݂ܕ݁ܠܳܝܬ݁ܳܐ
ܘܝܽܘܚܰܢ
ܘܡܰܪܝܰܡ ܐܶܡܶܗ
ܕ݁ܝܰܥܩܽܘܒ݂
ܘܫܰܪܟ݁ܳܐ
ܕ݁ܥܰܡܗܶܝܢ
ܗܳܠܶܝܢ
ܕ݁ܶܐܡܰܪ ܗ݈ܘܰܝ
ܠܰܫܠܺܝܚܶܐ܂</div>
<div type="v" n="11">ܘܶܐܬ݂ܚܙܺܝ
ܒ݁ܥܰܝܢܰܝܗܽܘܢ
ܡܶܠܶܐ ܗܳܠܶܝܢ
ܐܰܝܟ݂
ܫܳܢܝܳܬ݂ܳܐ
ܘܠܳܐ ܗܰܝܡܶܢܘ
ܐܶܢܶܝܢ܂</div>
<div type="v" n="12">ܫܶܡܥܽܘܢ
ܕ݁ܶܝܢ ܩܳܡ
ܘܰܪܗܶܛ
ܠܩܰܒ݂ܪܳܐ
ܘܰܐܕ݂ܺܝܩ ܚܙܳܐ
ܟ݁ܶܬ݁ܳܢܶܐ
ܕ݁ܣܺܝܡܺܝܢ
ܒ݁ܰܠܚܽܘܕ݂
ܘܶܐܙܰܠ ܟ݁ܰܕ݂
ܡܶܬ݁ܕ݁ܰܡܰܪ
ܒ݁ܢܰܦ݂ܫܶܗ ܥܰܠ
ܡܶܕ݁ܶܡ
ܕ݁ܰܗܘܳܐ܂</div>
<div type="v" n="13">ܘܗܳܐ
ܬ݁ܪܶܝܢ
ܡܶܢܗܽܘܢ ܒ݁ܶܗ
ܒ݁ܝܰܘܡܳܐ
ܐܳܙܺܠ݈ܝܢ
ܗ݈ܘܰܘ
ܠܰܩܪܺܝܬ݂ܳܐ
ܕ݁ܰܫܡܳܗ
ܥܶܡܰܐܘܽܣ
ܘܦ݂ܰܪܺܝܩܳܐ
ܡܶܢ ܐܽܘܪܺܫܠܶܡ
ܐܶܣܛܕ݂ܰܘܳܬ݂ܳܐ
ܫܬ݁ܺܝܢ܂</div>
<div type="v" n="14">ܘܗܶܢܽܘܢ
ܡܡܰܠܠܺܝܢ
ܗ݈ܘܰܘ ܚܰܕ݂
ܥܰܡ ܚܰܕ݂ ܥܰܠ
ܗܳܠܶܝܢ
ܟ݁ܽܠܗܶܝܢ
ܕ݁ܰܓ݂ܕ݂ܰܫ܂</div>
<div type="v" n="15">ܘܟ݂ܰܕ݂
ܗܶܢܽܘܢ
ܡܡܰܠܠܺܝܢ
ܘܒ݂ܳܥܶܝܢ ܚܰܕ݂
ܥܰܡ ܚܰܕ݂
ܐܶܬ݂ܳܐ ܗܽܘ
ܝܶܫܽܘܥ ܘܡܰܛܺܝ
ܐܶܢܽܘܢ
ܘܰܡܗܰܠܶܟ݂
ܗ݈ܘܳܐ
ܥܰܡܗܽܘܢ܂</div>
<div type="v" n="16">ܘܥܰܝܢܰܝܗܽܘܢ
ܐܰܚܺܝܕ݂ܳܢ
ܗܘܰܝ ܕ݁ܠܳܐ
ܢܶܣܬ݁ܰܟ݁ܠܽܘܢܳܝܗ݈ܝ܂</div>
<div type="v" n="17">ܘܶܐܡܰܪ
ܠܗܽܘܢ ܡܳܢܳܐ
ܐܶܢܶܝܢ ܡܶܠܶܐ
ܗܳܠܶܝܢ
ܕ݁ܰܡܡܰܠܠܺܝܢ
ܐܢ݈ܬ݁ܽܘܢ ܚܰܕ݂
ܥܰܡ ܚܰܕ݂
ܟ݁ܰܕ݂
ܡܗܰܠܟ݂ܺܝܢ
ܐܢ݈ܬ݁ܽܘܢ
ܘܰܟ݂ܡܺܝܪܺܝܢ
ܐܢ݈ܬ݁ܽܘܢ܂</div>
<div type="v" n="18">ܥܢܳܐ ܚܰܕ݂
ܡܶܢܗܽܘܢ
ܕ݁ܰܫܡܶܗ
ܩܠܶܝܳܘܦ݁ܰܐ
ܘܶܐܡܰܪ ܠܶܗ
ܐܰܢ݈ܬ݁ ܗ݈ܽܘ
ܟ݁ܰܝ
ܒ݁ܰܠܚܽܘܕ݂ܰܝܟ݁
ܢܽܘܟ݂ܪܳܝܳܐ
ܡܶܢ ܐܽܘܪܺܫܠܶܡ
ܕ݁ܠܳܐ ܝܳܕ݂ܰܥ
ܐܰܢ݈ܬ݁ ܡܶܕ݁ܶܡ
ܕ݁ܰܗܘܳܐ ܒ݁ܳܗ
ܒ݁ܗܳܢܽܘܢ
ܝܰܘܡܳܬ݂ܳܐ܂</div>
<div type="v" n="19">ܐܳܡܰܪ
ܠܗܽܘܢ ܡܳܢܳܐ
ܐܳܡܪܺܝܢ ܠܶܗ
ܥܰܠ ܝܶܫܽܘܥ
ܗܰܘ ܕ݁ܡܶܢ
ܢܳܨܪܰܬ݂
ܓ݁ܰܒ݂ܪܳܐ
ܕ݁ܰܗܘܳܐ
ܢܒ݂ܺܝܳܐ
ܘܚܰܝܠܬ݂ܳܢ
ܗ݈ܘܳܐ
ܒ݁ܡܶܠܬ݂ܳܐ
ܘܒ݂ܰܥܒ݂ܳܕ݂ܶܐ
ܩܕ݂ܳܡ ܐܰܠܳܗܳܐ
ܘܰܩܕ݂ܳܡ
ܟ݁ܽܘܠܶܗ
ܥܰܡܳܐ܂</div>
<div type="v" n="20">ܘܰܐܫܠܡܽܘܗ݈ܝ
ܪܰܒ݁ܰܝ
ܟ݁ܳܗܢܶܐ
ܘܩܰܫܺܝܫܶܐ
ܠܕ݂ܺܝܢܳܐ
ܕ݁ܡܰܘܬ݁ܳܐ
ܘܙܰܩܦ݁ܽܘܗ݈ܝ܂</div>
<div type="v" n="21">ܚܢܰܢ
ܕ݁ܶܝܢ
ܣܳܒ݂ܪܺܝܢ
ܗ݈ܘܰܝܢ
ܕ݁ܗܽܘܝܽܘ
ܥܬ݂ܺܝܕ݂ ܗ݈ܘܳܐ
ܕ݁ܢܶܦ݂ܪܩܺܝܘܗ݈ܝ
ܠܺܐܝܣܪܳܝܶܠ
ܘܗܳܐ ܬ݁ܠܳܬ݂ܳܐ
ܝܰܘܡܺܝܢ ܗܳܐ
ܡܶܢ ܕ݁ܗܳܠܶܝܢ
ܟ݁ܽܠܗܶܝܢ
ܗܘܰܝ܂</div>
<div type="v" n="22">ܐܶܠܳܐ
ܐܳܦ݂ ܢܶܫܶܐ
ܡܶܢܰܢ
ܐܰܬ݂ܡܗܳܢ
ܩܰܕ݁ܶܡ ܗ݈ܘܰܝ
ܓ݁ܶܝܪ ܠܒ݂ܶܝܬ݂
ܩܒ݂ܽܘܪܳܐ܂</div>
<div type="v" n="23">ܘܟ݂ܰܕ݂
ܠܳܐ ܐܶܫܟ݁ܰܚ
ܦ݁ܰܓ݂ܪܶܗ
ܐܶܬ݂ܰܝ ܐܳܡܪܳܢ
ܠܰܢ
ܕ݁ܡܰܠܰܐܟ݂ܶܐ
ܚܙܰܝܢ ܬ݁ܰܡܳܢ
ܘܳܐܡܪܺܝܢ
ܥܠܰܘܗ݈ܝ ܕ݁ܚܰܝ
ܗ݈ܽܘ܂</div>
<div type="v" n="24">ܘܳܐܦ݂
ܐ݈ܢܳܫܳܐ ܡܶܢܰܢ
ܐܶܙܰܠܘ
ܠܒ݂ܶܝܬ݂
ܩܒ݂ܽܘܪܳܐ
ܘܶܐܫܟ݁ܰܚܘ
ܗܳܟ݂ܰܢܳܐ
ܐܰܝܟ݂ ܡܳܐ
ܕ݁ܶܐܡܰܪ ܢܶܫܶܐ
ܠܶܗ ܕ݁ܶܝܢ ܠܳܐ
ܚܙܰܘ܂</div>
<div type="v" n="25">ܗܳܝܕ݁ܶܝܢ
ܐܶܡܰܪ ܠܗܽܘܢ
ܝܶܫܽܘܥ ܐܳܘ
ܚܰܣܺܝܪܰܝ
ܪܶܥܝܳܢܳܐ
ܘܝܰܩܺܝܪܰܝ
ܠܶܒ݁ܳܐ
ܠܰܡܗܰܝܡܳܢܽܘ
ܒ݁ܟ݂ܽܠܗܶܝܢ
ܐܰܝܠܶܝܢ
ܕ݁ܡܰܠܶܠܘ
ܢܒ݂ܺܝܶܐ܂</div>
<div type="v" n="26">ܠܳܐ ܗ݈ܘܳܐ
ܗܳܠܶܝܢ
ܥܬ݂ܺܝܕ݂ ܗܘܳܐ
ܕ݁ܰܢܣܰܝܒ݁ܰܪ
ܡܫܺܝܚܳܐ
ܘܰܕ݂ܢܶܥܽܘܠ
ܠܬ݂ܶܫܒ݁ܽܘܚܬ݁ܶܗ܂</div>
<div type="v" n="27">ܘܫܰܪܺܝ
ܗ݈ܘܳܐ ܡܶܢ
ܡܽܘܫܶܐ ܘܡܶܢ
ܟ݁ܽܠܗܽܘܢ
ܢܒ݂ܺܝܶܐ
ܘܰܡܦ݂ܰܫܶܩ
ܗ݈ܘܳܐ ܠܗܽܘܢ
ܥܰܠ ܢܰܦ݂ܫܶܗ
ܡܶܢ ܟ݁ܽܠܗܽܘܢ
ܟ݁ܬ݂ܳܒ݂ܶܐ܂</div>
<div type="v" n="28">ܘܰܩܪܶܒ݂ܘ
ܗ݈ܘܰܘ
ܠܰܩܪܺܝܬ݂ܳܐ
ܗܳܝ
ܕ݁ܳܐܙܺܠ݈ܝܢ
ܗ݈ܘܰܘ ܠܳܗ
ܘܗܽܘ ܡܰܣܒ݁ܰܪ
ܗ݈ܘܳܐ ܠܗܽܘܢ
ܕ݁ܰܐܝܟ݂
ܕ݁ܰܠܕ݂ܽܘܟ݁ܳܐ
ܪܰܚܺܝܩܳܐ
ܐܳܙܶܠ ܗ݈ܘܳܐ܂</div>
<div type="v" n="29">ܘܰܐܠܨܽܘܗ݈ܝ
ܘܳܐܡܪܺܝܢ ܠܶܗ
ܦ݁ܽܘܫ ܠܘܳܬ݂ܰܢ
ܡܶܛܽܠ
ܕ݁ܝܰܘܡܳܐ
ܗܳܫܳܐ ܪܟ݂ܶܢ
ܠܶܗ ܠܡܶܚܫܰܟ݂
ܘܥܰܠ
ܕ݁ܰܢܩܰܘܶܐ
ܠܘܳܬ݂ܗܽܘܢ܂</div>
<div type="v" n="30">ܘܰܗܘܳܐ
ܕ݁ܟ݂ܰܕ݂
ܐܶܣܬ݁ܡܶܟ݂
ܥܰܡܗܽܘܢ ܢܣܰܒ݂
ܠܰܚܡܳܐ
ܘܒ݂ܰܪܶܟ݂
ܘܰܩܨܳܐ
ܘܝܰܗ݈ܒ݂
ܠܗܽܘܢ܂</div>
<div type="v" n="31">ܘܡܶܚܕ݂ܳܐ
ܐܶܬ݂ܦ݁ܰܬ݁ܰܚ
ܥܰܝܢܰܝܗܽܘܢ
ܘܶܐܫܬ݁ܰܘܕ݁ܥܽܘܗ݈ܝ
ܘܗܽܘ ܐܶܫܬ݁ܩܶܠ
ܠܶܗ ܡܶܢܗܽܘܢ܂</div>
<div type="v" n="32">ܘܳܐܡܪܺܝܢ
ܗ݈ܘܰܘ ܚܰܕ݂
ܠܚܰܕ݂ ܠܳܐ
ܗ݈ܘܳܐ ܠܶܒ݁ܰܢ
ܝܰܩܺܝܪ ܗ݈ܘܳܐ
ܒ݁ܓ݂ܰܘܰܢ
ܟ݁ܰܕ݂ ܡܡܰܠܶܠ
ܥܰܡܰܢ
ܒ݁ܽܐܘܪܚܳܐ
ܘܰܡܦ݂ܰܫܶܩ ܠܰܢ
ܟ݁ܬ݂ܳܒ݂ܶܐ܂</div>
<div type="v" n="33">ܘܩܳܡܘ
ܒ݁ܳܗ
ܒ݁ܫܳܥܬ݂ܳܐ
ܘܰܗܦ݂ܰܟ݂ܘ
ܠܽܐܘܪܺܫܠܶܡ
ܘܶܐܫܟ݁ܰܚܘ
ܠܰܚܕ݂ܰܥܣܰܪ
ܕ݁ܰܟ݂ܢܺܝܫܺܝܢ
ܘܠܰܐܝܠܶܝܢ
ܕ݁ܥܰܡܗܽܘܢ܂</div>
<div type="v" n="34">ܟ݁ܰܕ݂
ܐܳܡܪܺܝܢ
ܕ݁ܫܰܪܺܝܪܳܐܝܺܬ݂
ܩܳܡ ܡܳܪܰܢ
ܘܶܐܬ݂ܚܙܺܝ
ܠܫܶܡܥܽܘܢ܂</div>
<div type="v" n="35">ܘܳܐܦ݂
ܗܶܢܽܘܢ
ܐܶܫܬ݁ܰܥܺܝܘ
ܐܰܝܠܶܝܢ
ܕ݁ܰܗܘܰܝ
ܒ݁ܽܐܘܪܚܳܐ
ܘܰܐܝܟ݁ܰܢܳܐ
ܐܶܬ݂ܺܝܕ݂ܰܥ
ܠܗܽܘܢ ܟ݁ܰܕ݂
ܩܨܳܐ ܠܰܚܡܳܐ܂</div>
<div type="v" n="36">ܘܟ݂ܰܕ݂
ܗܳܠܶܝܢ
ܡܡܰܠܠܺܝܢ
ܗ݈ܘܰܘ ܝܶܫܽܘܥ
ܩܳܡ
ܒ݁ܰܝܢܳܬ݂ܗܽܘܢ
ܘܶܐܡܰܪ ܠܗܽܘܢ
ܫܠܳܡܳܐ
ܥܰܡܟ݂ܽܘܢ
ܐܶܢܳܐ ܐ݈ܢܳܐ
ܠܳܐ
ܬ݁ܶܕ݂ܚܠܽܘܢ܂</div>
<div type="v" n="37">ܘܗܶܢܽܘܢ
ܐܶܬ݂ܪܗܶܒ݂ܘ
ܘܰܗܘܰܘ
ܒ݁ܕ݂ܶܚܠܬ݂ܳܐ
ܣܳܒ݂ܪܺܝܢ
ܗ݈ܘܰܘ ܓ݁ܶܝܪ
ܕ݁ܪܽܘܚܳܐ
ܚܳܙܶܝܢ܂</div>
<div type="v" n="38">ܘܳܐܡܰܪ
ܠܗܽܘܢ ܝܶܫܽܘܥ
ܡܳܢܳܐ
ܡܶܬ݁ܙܺܝܥܺܝܢ
ܐܢ݈ܬ݁ܽܘܢ
ܘܡܳܢܳܐ ܣܳܠܩܳܢ
ܡܰܚܫܒ݂ܳܬ݂ܳܐ
ܥܰܠ
ܠܶܒ݁ܰܘܳܬ݂ܟ݂ܽܘܢ܂</div>
<div type="v" n="39">ܚܙܰܘ
ܐܺܝܕ݂ܰܝ
ܘܪܶܓ݂ܠܰܝ
ܕ݁ܶܐܢܳܐ ܐ݈ܢܳܐ
ܓ݁ܽܘܫܽܘܢܳܢܝ
ܘܕ݂ܰܥܘ
ܕ݁ܰܠܪܽܘܚܳܐ
ܒ݁ܶܣܪܳܐ
ܘܓ݂ܰܪܡܶܐ
ܠܰܝܬ݁ ܠܳܗ
ܐܰܝܟ݂
ܕ݁ܚܳܙܶܝܢ
ܐܢ݈ܬ݁ܽܘܢ
ܕ݁ܺܐܝܬ݂ ܠܺܝ܂</div>
<div type="v" n="40">ܘܟ݂ܰܕ݂
ܗܳܠܶܝܢ ܐܶܡܰܪ
ܚܰܘܺܝ ܐܶܢܽܘܢ
ܐܺܝܕ݂ܰܘܗ݈ܝ
ܘܪܶܓ݂ܠܰܘܗ݈ܝ܂</div>
<div type="v" n="41">ܘܟ݂ܰܕ݂
ܥܕ݂ܰܡܳܐ
ܠܗܳܫܳܐ ܠܳܐ
ܡܗܰܝܡܢܺܝܢ
ܗ݈ܘܰܘ ܡܶܢ
ܚܰܕ݂ܘܰܬ݂ܗܽܘܢ
ܘܡܶܬ݁ܬ݁ܰܡܗܺܝܢ
ܗ݈ܘܰܘ ܐܶܡܰܪ
ܠܗܽܘܢ ܐܺܝܬ݂
ܠܟ݂ܽܘܢ ܬ݁ܢܳܢ
ܡܶܕ݁ܶܡ
ܠܡܶܐܟ݂ܰܠ܂</div>
<div type="v" n="42">ܗܶܢܽܘܢ
ܕ݁ܶܝܢ ܝܰܗ݈ܒ݂ܘ
ܠܶܗ ܡܢܳܬ݂ܳܐ
ܡܶܢ ܢܽܘܢܳܐ
ܕ݁ܛܰܘܝܳܐ ܘܡܶܢ
ܟ݁ܰܟ݁ܳܪܺܝܬ݂ܳܐ
ܕ݁ܕ݂ܶܒ݂ܫܳܐ܂</div>
<div type="v" n="43">ܘܰܢܣܰܒ݂
ܐܶܟ݂ܰܠ
ܠܥܺܢܰܝܗܽܘܢ܂</div>
<div type="v" n="44">ܘܶܐܡܰܪ
ܠܗܽܘܢ ܗܳܠܶܝܢ
ܐܶܢܶܝܢ ܡܶܠܶܐ
ܕ݁ܡܰܠܠܶܬ݂
ܥܰܡܟ݂ܽܘܢ
ܟ݁ܰܕ݂
ܠܘܳܬ݂ܟ݂ܽܘܢ
ܗ݈ܘܺܝܬ݂
ܕ݁ܘܳܠܶܐ ܗ݈ܘ
ܕ݁ܢܶܫܬ݁ܰܠܰܡ
ܟ݁ܽܠ ܡܶܕ݁ܶܡ
ܕ݁ܰܟ݂ܬ݂ܺܝܒ݂
ܒ݁ܢܳܡܽܘܣܳܐ
ܕ݁ܡܽܘܫܶܐ
ܘܒ݂ܰܢܒ݂ܺܝܶܐ
ܘܰܒ݂ܡܰܙܡܽܘܪܶܐ
ܥܠܰܝ܂</div>
<div type="v" n="45">ܗܳܝܕ݁ܶܝܢ
ܦ݁ܬ݂ܰܚ
ܪܶܥܝܳܢܗܽܘܢ
ܠܡܶܣܬ݁ܰܟ݁ܳܠܽܘ
ܟ݁ܬ݂ܳܒ݂ܶܐ܂</div>
<div type="v" n="46">ܘܶܐܡܰܪ
ܠܗܽܘܢ
ܕ݁ܗܳܟ݂ܰܢܳܐ
ܟ݁ܬ݂ܺܝܒ݂
ܘܗܳܟ݂ܰܢܳܐ
ܙܳܕ݂ܶܩ ܗ݈ܘܳܐ
ܕ݁ܢܶܚܰܫ
ܡܫܺܝܚܳܐ
ܘܕ݂ܰܢܩܽܘܡ ܡܶܢ
ܒ݁ܶܝܬ݂
ܡܺܝܬ݂ܶܐ
ܠܰܬ݂ܠܳܬ݂ܳܐ
ܝܰܘܡܺܝܢ܂</div>
<div type="v" n="47">ܘܰܕ݂ܢܶܬ݂ܟ݁ܪܶܙ
ܒ݁ܰܫܡܶܗ
ܬ݁ܝܳܒ݁ܽܘܬ݂ܳܐ
ܠܫܽܘܒ݂ܩܳܢܳܐ
ܕ݁ܰܚܛܳܗܶܐ
ܒ݁ܟ݂ܽܠܗܽܘܢ
ܥܰܡ݈ܡܶܐ
ܘܫܽܘܪܳܝܳܐ
ܢܶܗܘܶܐ ܡܶܢ
ܐܽܘܪܺܫܠܶܡ܂</div>
<div type="v" n="48">ܘܰܐܢ݈ܬ݁ܽܘܢ
ܐܶܢܽܘܢ
ܣܳܗܕ݁ܶܐ
ܕ݁ܗܳܠܶܝܢ܂</div>
<div type="v" n="49">ܘܶܐܢܳܐ
ܐܶܫܰܕ݁ܰܪ
ܥܠܰܝܟ݁ܽܘܢ
ܡܽܘܠܟ݁ܳܢܳܐ
ܕ݁ܳܐܒ݂ܝ
ܐܰܢ݈ܬ݁ܽܘܢ
ܕ݁ܶܝܢ ܩܰܘܰܘ
ܒ݁ܽܐܘܪܺܫܠܶܡ
ܡܕ݂ܺܝܢ݈ܬ݁ܳܐ
ܥܕ݂ܰܡܳܐ
ܕ݁ܬ݂ܶܠܒ݁ܫܽܘܢ
ܚܰܝܠܳܐ ܡܶܢ
ܪܰܘܡܳܐ܂</div>
<div type="v" n="50">ܘܰܐܦ݁ܶܩ
ܐܶܢܽܘܢ
ܥܕ݂ܰܡܳܐ
ܠܒ݂ܶܝܬ݂‌ܥܰܢܝܳܐ
ܘܰܐܪܺܝܡ
ܐܺܝܕ݂ܰܘܗ݈ܝ
ܘܒ݂ܰܪܶܟ݂
ܐܶܢܽܘܢ܂</div>
<div type="v" n="51">ܘܰܗܘܳܐ
ܕ݁ܟ݂ܰܕ݂
ܡܒ݂ܰܪܶܟ݂
ܠܗܽܘܢ
ܐܶܬ݂ܦ݁ܪܶܫ
ܡܶܢܗܽܘܢ
ܘܰܣܠܶܩ
ܠܰܫܡܰܝܳܐ܂</div>
<div type="v" n="52">ܗܶܢܽܘܢ
ܕ݁ܶܝܢ ܣܓ݂ܶܕ݂ܘ
ܠܶܗ ܘܰܗܦ݂ܰܟ݂ܘ
ܠܽܐܘܪܺܫܠܶܡ
ܒ݁ܚܰܕ݂ܽܘܬ݂ܳܐ
ܪܰܒ݁ܬ݂ܳܐ܂</div>
<div type="v" n="53">ܘܰܒ݂ܟ݂ܽܠܙܒ݂ܰܢ
ܐܺܝܬ݂ܰܝܗܽܘܢ
ܗ݈ܘܰܘ
ܒ݁ܗܰܝܟ݁ܠܳܐ
ܟ݁ܰܕ݂
ܡܫܰܒ݁ܚܺܝܢ
ܘܰܡܒ݂ܰܪܟ݂ܺܝܢ
ܠܰܐܠܳܗܳܐ
ܐܰܡܺܝܢ܂</div>
</div>
</div>
<div type="bk" n="Jn">
<div type="ch" n="1">
<div type="title" n="title"> ܀ ܝܘܚܢܢ ܐܐ </div>
<div type="v" n="1">ܒ݁ܪܺܫܺܝܬ݂
ܐܺܝܬ݂ܰܘܗ݈ܝ
ܗ݈ܘܳܐ ܡܶܠܬ݂ܳܐ
ܘܗܽܘ ܡܶܠܬ݂ܳܐ
ܐܺܝܬ݂ܰܘܗ݈ܝ
ܗ݈ܘܳܐ ܠܘܳܬ݂
ܐܰܠܳܗܳܐ
ܘܰܐܠܳܗܳܐ
ܐܺܝܬ݂ܰܘܗ݈ܝ
ܗ݈ܘܳܐ ܗܽܘ
ܡܶܠܬ݂ܳܐ܂</div>
<div type="v" n="2">ܗܳܢܳܐ
ܐܺܝܬ݂ܰܘܗ݈ܝ
ܗ݈ܘܳܐ
ܒ݁ܪܺܫܺܝܬ݂
ܠܘܳܬ݂
ܐܰܠܳܗܳܐ܂</div>
<div type="v" n="3">ܟ݁ܽܠ
ܒ݁ܺܐܝܕ݂ܶܗ
ܗܘܳܐ
ܘܒ݂ܶܠܥܳܕ݂ܰܘܗ݈ܝ
ܐܳܦ݂ܠܳܐ ܚܕ݂ܳܐ
ܗܘܳܬ݂ ܡܶܕ݁ܶܡ
ܕ݁ܰܗܘܳܐ܂</div>
<div type="v" n="4">ܒ݁ܶܗ ܚܰܝܶܐ
ܗܘܳܐ ܘܚܰܝܶܐ
ܐܺܝܬ݂ܰܝܗܽܘܢ
ܢܽܘܗܪܳܐ
ܕ݁ܰܒ݂ܢܰܝܢܳܫܳܐ܂</div>
<div type="v" n="5">ܘܗܽܘ
ܢܽܘܗܪܳܐ
ܒ݁ܚܶܫܽܘܟ݂ܳܐ
ܡܰܢܗܰܪ
ܘܚܶܫܽܘܟ݂ܳܐ
ܠܳܐ
ܐܰܕ݂ܪܟ݂ܶܗ܂</div>
<div type="v" n="6">ܗܘܳܐ
ܒ݁ܰܪܢܳܫܳܐ
ܕ݁ܶܐܫܬ݁ܰܕ݁ܰܪ
ܡܶܢ ܐܰܠܳܗܳܐ
ܫܡܶܗ
ܝܽܘܚܰܢܳܢ܂</div>
<div type="v" n="7">ܗܳܢܳܐ
ܐܶܬ݂ܳܐ
ܠܣܳܗܕ݁ܽܘܬ݂ܳܐ
ܕ݁ܢܶܣܗܰܕ݂ ܥܰܠ
ܢܽܘܗܪܳܐ
ܕ݁ܟ݂ܽܠܢܳܫ
ܢܗܰܝܡܶܢ
ܒ݁ܺܐܝܕ݂ܶܗ܂</div>
<div type="v" n="8">ܠܳܐ ܗܽܘ
ܗܘܳܐ ܢܽܘܗܪܳܐ
ܐܶܠܳܐ
ܕ݁ܢܶܣܗܰܕ݂ ܥܰܠ
ܢܽܘܗܪܳܐ܂</div>
<div type="v" n="9">ܐܺܝܬ݂ܰܘܗ݈ܝ
ܗ݈ܘܳܐ ܓ݁ܶܝܪ
ܢܽܘܗܪܳܐ
ܕ݁ܰܫܪܳܪܳܐ
ܕ݁ܡܰܢܗܰܪ
ܠܟ݂ܽܠܢܳܫ
ܕ݁ܳܐܬ݂ܶܐ
ܠܥܳܠܡܳܐ܂</div>
<div type="v" n="10">ܒ݁ܥܳܠܡܳܐ
ܗ݈ܘܳܐ ܘܥܳܠܡܳܐ
ܒ݁ܺܐܝܕ݂ܶܗ
ܗܘܳܐ ܘܥܳܠܡܳܐ
ܠܳܐ ܝܰܕ݂ܥܶܗ܂</div>
<div type="v" n="11">ܠܕ݂ܺܝܠܶܗ
ܐܶܬ݂ܳܐ
ܘܕ݂ܺܝܠܶܗ ܠܳܐ
ܩܰܒ݁ܠܽܘܗ݈ܝ܂</div>
<div type="v" n="12">ܐܰܝܠܶܝܢ
ܕ݁ܶܝܢ
ܕ݁ܩܰܒ݁ܠܽܘܗ݈ܝ
ܝܰܗ݈ܒ݂ ܠܗܽܘܢ
ܫܽܘܠܛܳܢܳܐ
ܕ݁ܰܒ݂ܢܰܝܳܐ
ܕ݁ܰܐܠܳܗܳܐ
ܢܶܗܘܽܘܢ
ܠܰܐܝܠܶܝܢ
ܕ݁ܰܡܗܰܝܡܢܺܝܢ
ܒ݁ܰܫܡܶܗ܂</div>
<div type="v" n="13">ܐܰܝܠܶܝܢ
ܕ݁ܠܰܘ ܡܶܢ
ܕ݁ܡܳܐ ܘܠܳܐ
ܡܶܢ ܨܶܒ݂ܝܳܢܳܐ
ܕ݁ܒ݂ܶܣܪܳܐ
ܘܠܳܐ ܡܶܢ
ܨܶܒ݂ܝܳܢܳܐ
ܕ݁ܓ݂ܰܒ݂ܪܳܐ
ܐܶܠܳܐ ܡܶܢ
ܐܰܠܳܗܳܐ
ܐܶܬ݂ܺܝܠܶܕ݂ܘ܂</div>
<div type="v" n="14">ܘܡܶܠܬ݂ܳܐ
ܒ݁ܶܣܪܳܐ ܗܘܳܐ
ܘܰܐܓ݁ܶܢ ܒ݁ܰܢ
ܘܰܚܙܰܝܢ
ܫܽܘܒ݂ܚܶܗ
ܫܽܘܒ݂ܚܳܐ
ܐܰܝܟ݂
ܕ݁ܺܝܚܺܝܕ݂ܳܝܳܐ
ܕ݁ܡܶܢ ܐܰܒ݂ܳܐ
ܕ݁ܰܡܠܶܐ
ܛܰܝܒ݁ܽܘܬ݂ܳܐ
ܘܩܽܘܫܬ݁ܳܐ܂</div>
<div type="v" n="15">ܝܽܘܚܰܢܳܢ
ܣܗܶܕ݂ ܥܠܰܘܗ݈ܝ
ܘܰܩܥܳܐ ܘܶܐܡܰܪ
ܗܳܢܰܘ ܗܰܘ
ܕ݁ܶܐܡܪܶܬ݂
ܕ݁ܒ݂ܳܬ݂ܰܪܝ
ܐܳܬ݂ܶܐ ܘܰܗܘܳܐ
ܠܶܗ ܩܕ݂ܳܡܰܝ
ܡܶܛܽܠ
ܕ݁ܩܰܕ݂ܡܳܝ
ܗ݈ܽܘ ܡܶܢܝ܂</div>
<div type="v" n="16">ܘܡܶܢ
ܡܰܠܝܽܘܬ݂ܶܗ
ܚܢܰܢ ܟ݁ܽܠܰܢ
ܢܣܰܒ݂ܢ
ܘܛܰܝܒ݁ܽܘܬ݂ܳܐ
ܚܠܳܦ݂
ܛܰܝܒ݁ܽܘܬ݂ܳܐ܂</div>
<div type="v" n="17">ܡܶܛܽܠ
ܕ݁ܢܳܡܽܘܣܳܐ
ܒ݁ܝܰܕ݂ ܡܽܘܫܶܐ
ܐܶܬ݂ܺܝܗܶܒ݂
ܫܪܳܪܳܐ ܕ݁ܶܝܢ
ܘܛܰܝܒ݁ܽܘܬ݂ܳܐ
ܒ݁ܝܰܕ݂ ܝܶܫܽܘܥ
ܡܫܺܝܚܳܐ
ܗܘܳܐ܂</div>
<div type="v" n="18">ܐܰܠܳܗܳܐ
ܠܳܐ ܚܙܳܐ
ܐ݈ܢܳܫ
ܡܶܡܬ݂ܽܘܡ
ܝܺܚܺܝܕ݂ܳܝܳܐ
ܐܰܠܳܗܳܐ ܗܰܘ
ܕ݁ܺܐܝܬ݂ܰܘܗ݈ܝ
ܒ݁ܥܽܘܒ݁ܳܐ
ܕ݁ܰܐܒ݂ܽܘܗ݈ܝ
ܗܽܘ
ܐܶܫܬ݁ܰܥܺܝ܂</div>
<div type="v" n="19">ܘܗܳܕ݂ܶܐ
ܗܺܝ
ܣܳܗܕ݁ܽܘܬ݂ܶܗ
ܕ݁ܝܽܘܚܰܢܳܢ
ܟ݁ܰܕ݂ ܫܰܕ݁ܰܪܘ
ܠܘܳܬ݂ܶܗ
ܝܺܗܽܘܕ݂ܳܝܶܐ
ܡܶܢ ܐܽܘܪܺܫܠܶܡ
ܟ݁ܳܗܢܶܐ
ܘܠܶܘܳܝܶܐ
ܕ݁ܰܢܫܰܐܠܽܘܢܳܝܗ݈ܝ
ܐܰܢ݈ܬ݁ ܡܰܢ
ܐܰܢ݈ܬ݁܂</div>
<div type="v" n="20">ܘܰܐܘܕ݁ܺܝ
ܘܠܳܐ ܟ݁ܦ݂ܰܪ
ܘܰܐܘܕ݁ܺܝ
ܕ݁ܠܰܘ ܐܶܢܳܐ
ܐ݈ܢܳܐ
ܡܫܺܝܚܳܐ܂</div>
<div type="v" n="21">ܘܫܰܐܠܽܘܗ݈ܝ
ܬ݁ܽܘܒ݂ ܡܳܢܳܐ
ܗܳܟ݂ܺܝܠ
ܐܺܠܺܝܳܐ
ܐܰܢ݈ܬ݁ ܘܶܐܡܰܪ
ܠܳܐ ܐܺܝܬ݂ܰܝ
ܢܒ݂ܺܝܳܐ
ܐܰܢ݈ܬ݁ ܘܶܐܡܰܪ
ܠܳܐ܂</div>
<div type="v" n="22">ܘܶܐܡܰܪܘ
ܠܶܗ ܘܡܰܢܽܘ
ܐܰܢ݈ܬ݁
ܕ݁ܢܶܬ݁ܶܠ
ܦ݁ܶܬ݂ܓ݂ܳܡܳܐ
ܠܰܐܝܠܶܝܢ
ܕ݁ܫܰܕ݁ܪܽܘܢ
ܡܳܢܳܐ ܐܳܡܰܪ
ܐܰܢ݈ܬ݁ ܥܰܠ
ܢܰܦ݂ܫܳܟ݂܂</div>
<div type="v" n="23">ܐܶܡܰܪ
ܐܶܢܳܐ ܩܳܠܳܐ
ܕ݁ܩܳܪܶܐ
ܒ݁ܡܰܕ݂ܒ݁ܪܳܐ
ܕ݁ܰܐܫܘܰܘ
ܐܽܘܪܚܶܗ
ܕ݁ܡܳܪܝܳܐ
ܐܰܝܟ݁ܰܢܳܐ
ܕ݁ܶܐܡܰܪ
ܐܶܫܰܥܝܳܐ
ܢܒ݂ܺܝܳܐ܂</div>
<div type="v" n="24">ܗܳܢܽܘܢ
ܕ݁ܶܝܢ
ܕ݁ܶܐܫܬ݁ܰܕ݁ܰܪܘ
ܡܶܢ ܦ݁ܪܺܝܫܶܐ
ܗ݈ܘܰܘ܂</div>
<div type="v" n="25">ܘܫܰܐܠܽܘܗ݈ܝ
ܘܶܐܡܰܪܘ ܠܶܗ
ܡܳܢܳܐ ܗܳܟ݂ܺܝܠ
ܡܰܥܡܶܕ݂
ܐܰܢ݈ܬ݁ ܐܶܢ
ܐܰܢ݈ܬ݁ ܠܳܐ
ܐܺܝܬ݂ܰܝܟ݁
ܡܫܺܝܚܳܐ ܘܠܳܐ
ܐܺܠܺܝܳܐ ܘܠܳܐ
ܢܒ݂ܺܝܳܐ܂</div>
<div type="v" n="26">ܥܢܳܐ
ܝܽܘܚܰܢܳܢ
ܘܶܐܡܰܪ ܠܗܽܘܢ
ܐܶܢܳܐ ܡܰܥܡܶܕ݂
ܐ݈ܢܳܐ ܒ݁ܡܰܝܳܐ
ܒ݁ܰܝܢܳܬ݂ܟ݂ܽܘܢ
ܕ݁ܶܝܢ ܩܳܐܶܡ
ܗܰܘ
ܕ݁ܰܐܢ݈ܬ݁ܽܘܢ
ܠܳܐ ܝܳܕ݂ܥܺܝܢ
ܐܢ݈ܬ݁ܽܘܢ
ܠܶܗ܂</div>
<div type="v" n="27">ܗܳܢܰܘ ܗܰܘ
ܕ݁ܒ݂ܳܬ݂ܰܪܝ
ܐܳܬ݂ܶܐ ܘܰܗܘܳܐ
ܠܶܗ ܩܕ݂ܳܡܰܝ
ܗܰܘ ܕ݁ܶܐܢܳܐ
ܠܳܐ ܫܳܘܶܐ
ܐ݈ܢܳܐ
ܕ݁ܶܐܫܪܶܐ
ܥܰܪܩܶܐ
ܕ݁ܰܡܣܳܢܰܘܗ݈ܝ܂</div>
<div type="v" n="28">ܗܳܠܶܝܢ
ܒ݁ܒ݂ܶܝܬ݂‌ܥܰܢܝܳܐ
ܗܘܰܝ
ܒ݁ܥܶܒ݂ܪܳܐ
ܕ݁ܝܽܘܪܕ݁ܢܳܢ
ܐܰܝܟ݁ܳܐ
ܕ݁ܡܰܥܡܶܕ݂
ܗ݈ܘܳܐ
ܝܽܘܚܰܢܳܢ܂</div>
<div type="v" n="29">ܘܰܠܝܰܘܡܳܐ
ܕ݁ܒ݂ܳܬ݂ܪܶܗ
ܚܙܳܐ ܝܽܘܚܰܢܳܢ
ܠܝܶܫܽܘܥ
ܕ݁ܳܐܬ݂ܶܐ
ܠܘܳܬ݂ܶܗ
ܘܶܐܡܰܪ ܗܳܐ
ܐܶܡܪܶܗ
ܕ݁ܰܐܠܳܗܳܐ ܗܰܘ
ܕ݁ܫܳܩܶܠ
ܚܛܺܝܬ݂ܶܗ
ܕ݁ܥܳܠܡܳܐ܂</div>
<div type="v" n="30">ܗܳܢܰܘ
ܕ݁ܶܐܢܳܐ
ܐܶܡܪܶܬ݂
ܥܠܰܘܗ݈ܝ
ܕ݁ܒ݂ܳܬ݂ܰܪܝ
ܐܳܬ݂ܶܐ
ܓ݁ܰܒ݂ܪܳܐ
ܘܰܗܘܳܐ ܠܶܗ
ܩܕ݂ܳܡܰܝ ܡܶܛܽܠ
ܕ݁ܩܰܕ݂ܡܳܝ
ܗ݈ܽܘ ܡܶܢܝ܂</div>
<div type="v" n="31">ܘܶܐܢܳܐ
ܠܳܐ ܝܳܕ݂ܰܥ
ܗ݈ܘܺܝܬ݂ ܠܶܗ
ܐܶܠܳܐ
ܕ݁ܢܶܬ݂ܺܝܕ݂ܰܥ
ܠܺܐܝܣܪܳܝܶܠ
ܡܶܛܽܠ ܗܳܢܳܐ
ܐܶܬ݂ܺܝܬ݂
ܐܶܢܳܐ
ܕ݁ܰܒ݂ܡܰܝܳܐ
ܐܰܥܡܶܕ݂܂</div>
<div type="v" n="32">ܘܰܐܣܗܶܕ݂
ܝܽܘܚܰܢܳܢ
ܘܶܐܡܰܪ
ܕ݁ܰܚܙܺܝܬ݂
ܠܪܽܘܚܳܐ
ܕ݁ܢܳܚܬ݁ܳܐ ܡܶܢ
ܫܡܰܝܳܐ ܐܰܝܟ݂
ܝܰܘܢܳܐ
ܘܩܰܘܝܰܬ݂
ܥܠܰܘܗ݈ܝ܂</div>
<div type="v" n="33">ܘܶܐܢܳܐ
ܠܳܐ ܝܳܕ݂ܰܥ
ܗ݈ܘܺܝܬ݂ ܠܶܗ
ܐܶܠܳܐ ܡܰܢ
ܕ݁ܫܰܕ݁ܪܰܢܝ
ܕ݁ܰܐܥܡܶܕ݂
ܒ݁ܡܰܝܳܐ ܗܽܘ
ܐܶܡܰܪ ܠܺܝ
ܕ݁ܰܐܝܢܳܐ
ܕ݁ܚܳܙܶܐ
ܐܰܢ݈ܬ݁
ܕ݁ܢܳܚܬ݁ܳܐ
ܪܽܘܚܳܐ
ܘܰܡܩܰܘܝܳܐ
ܥܠܰܘܗ݈ܝ ܗܳܢܰܘ
ܡܰܥܡܶܕ݂
ܒ݁ܪܽܘܚܳܐ
ܕ݁ܩܽܘܕ݂ܫܳܐ܂</div>
<div type="v" n="34">ܘܶܐܢܳܐ
ܚܙܺܝܬ݂
ܘܰܐܣܗܕ݂ܶܬ݂
ܕ݁ܗܳܢܰܘ ܒ݁ܪܶܗ
ܕ݁ܰܐܠܳܗܳܐ܂</div>
<div type="v" n="35">ܘܰܠܝܰܘܡܳܐ
ܐ݈ܚܪܺܢܳܐ
ܩܳܐܶܡ ܗ݈ܘܳܐ
ܝܽܘܚܰܢܳܢ
ܘܰܬ݂ܪܶܝܢ ܡܶܢ
ܬ݁ܰܠܡܺܝܕ݂ܰܘܗ݈ܝ܂</div>
<div type="v" n="36">ܘܚܳܪ
ܒ݁ܝܶܫܽܘܥ
ܟ݁ܰܕ݂ ܡܗܰܠܶܟ݂
ܘܶܐܡܰܪ ܗܳܐ
ܐܶܡܪܶܗ
ܕ݁ܰܐܠܳܗܳܐ܂</div>
<div type="v" n="37">ܘܰܫܡܰܥܘ
ܬ݁ܪܰܝܗܽܘܢ
ܬ݁ܰܠܡܺܝܕ݂ܰܘܗ݈ܝ
ܟ݁ܰܕ݂ ܐܶܡܰܪ
ܘܶܐܙܰܠܘ ܠܗܽܘܢ
ܒ݁ܳܬ݂ܪܶܗ
ܕ݁ܝܶܫܽܘܥ܂</div>
<div type="v" n="38">ܘܶܐܬ݂ܦ݁ܢܺܝ
ܝܶܫܽܘܥ ܘܰܚܙܳܐ
ܐܶܢܽܘܢ
ܕ݁ܳܐܬ݂ܶܝܢ
ܒ݁ܳܬ݂ܪܶܗ
ܘܶܐܡܰܪ ܠܗܽܘܢ
ܡܳܢܳܐ ܒ݁ܳܥܶܝܢ
ܐܢ݈ܬ݁ܽܘܢ
ܐܳܡܪܺܝܢ ܠܶܗ
ܪܰܒ݁ܰܢ
ܐܰܝܟ݁ܳܐ ܗܳܘܶܐ
ܐܰܢ݈ܬ݁܂</div>
<div type="v" n="39">ܐܳܡܰܪ
ܠܗܽܘܢ ܬ݁ܰܘ
ܘܬ݂ܶܚܙܽܘܢ
ܗܶܢܽܘܢ ܕ݁ܶܝܢ
ܐܶܬ݂ܰܘ ܘܰܚܙܰܘ
ܐܰܝܟ݁ܳܐ
ܕ݁ܗܳܘܶܐ
ܘܰܠܘܳܬ݂ܶܗ
ܗܘܰܘ ܝܰܘܡܳܐ
ܗܰܘ ܘܺܐܝܬ݂
ܗ݈ܘܰܝ ܐܰܝܟ݂
ܫܳܥܶܐ ܥܣܰܪ܂</div>
<div type="v" n="40">ܚܰܕ݂
ܕ݁ܶܝܢ ܡܶܢ
ܗܳܢܽܘܢ
ܕ݁ܰܫܡܰܥܘ ܡܶܢ
ܝܽܘܚܰܢܳܢ
ܘܶܐܙܰܠܘ
ܒ݁ܳܬ݂ܪܶܗ
ܕ݁ܝܶܫܽܘܥ
ܐܺܝܬ݂ܰܘܗ݈ܝ
ܗ݈ܘܳܐ
ܐܰܢܕ݁ܪܶܐܘܳܣ
ܐܰܚܽܘܗ݈ܝ
ܕ݁ܫܶܡܥܽܘܢ܂</div>
<div type="v" n="41">ܗܳܢܳܐ
ܚܙܳܐ ܠܽܘܩܕ݂ܰܡ
ܠܫܶܡܥܽܘܢ
ܐܰܚܽܘܗ݈ܝ
ܘܶܐܡܰܪ ܠܶܗ
ܐܶܫܟ݁ܰܚܢܳܝܗ݈ܝ
ܠܰܡܫܺܝܚܳܐ܂</div>
<div type="v" n="42">ܘܰܐܝܬ݁ܝܶܗ
ܠܘܳܬ݂ ܝܶܫܽܘܥ
ܘܚܳܪ ܒ݁ܶܗ
ܝܶܫܽܘܥ ܘܶܐܡܰܪ
ܐܰܢ݈ܬ݁ ܗ݈ܽܘ
ܫܶܡܥܽܘܢ
ܒ݁ܪܶܗ‌ܕ݁ܝܰܘܢܳܐ
ܐܰܢ݈ܬ݁
ܬ݁ܶܬ݂ܩܪܶܐ
ܟ݁ܺܐܦ݂ܳܐ܂</div>
<div type="v" n="43">ܘܰܠܝܰܘܡܳܐ
ܐ݈ܚܪܺܢܳܐ
ܨܒ݂ܳܐ ܝܶܫܽܘܥ
ܠܡܶܦ݁ܰܩ
ܠܰܓ݂ܠܺܝܠܳܐ
ܘܶܐܫܟ݁ܰܚ
ܠܦ݂ܺܝܠܺܝܦ݁ܳܘܣ
ܘܶܐܡܰܪ ܠܶܗ
ܬ݁ܳܐ
ܒ݁ܳܬ݂ܰܪܝ܂</div>
<div type="v" n="44">ܗܽܘ ܕ݁ܶܝܢ
ܦ݂ܺܝܠܺܝܦ݁ܳܘܣ
ܐܺܝܬ݂ܰܘܗ݈ܝ
ܗ݈ܘܳܐ ܡܶܢ
ܒ݁ܶܝܬ݂‌ܨܰܝܳܕ݂ܳܐ
ܡܶܢ
ܡܕ݂ܺܝܢ݈ܬ݁ܶܗ
ܕ݁ܰܐܢܕ݁ܪܶܐܘܳܣ
ܘܰܕ݂ܫܶܡܥܽܘܢ܂</div>
<div type="v" n="45">ܘܦ݂ܺܝܠܺܝܦ݁ܳܘܣ
ܐܶܫܟ݁ܰܚ
ܠܢܰܬ݂ܰܢܰܝܺܐܝܠ
ܘܶܐܡܰܪ ܠܶܗ
ܗܰܘ
ܕ݁ܰܟ݂ܬ݂ܰܒ݂
ܥܠܰܘܗ݈ܝ
ܡܽܘܫܶܐ
ܒ݁ܢܳܡܽܘܣܳܐ
ܘܒ݂ܰܢܒ݂ܺܝܶܐ
ܐܶܫܟ݁ܰܚܢܳܝܗ݈ܝ
ܕ݁ܝܶܫܽܘܥ ܗ݈ܽܘ
ܒ݁ܰܪ ܝܰܘܣܶܦ݂
ܡܶܢ ܢܳܨܪܰܬ݂܂</div>
<div type="v" n="46">ܐܳܡܰܪ ܠܶܗ
ܢܰܬ݂ܰܢܰܝܺܐܝܠ
ܡܶܢ ܢܳܨܪܰܬ݂
ܡܶܫܟ݁ܰܚ
ܡܶܕ݁ܶܡ ܕ݁ܛܳܒ݂
ܢܶܗܘܶܐ ܐܳܡܰܪ
ܠܶܗ
ܦ݂ܺܝܠܺܝܦ݁ܳܘܣ
ܬ݁ܳܐ
ܘܬ݂ܶܚܙܶܐ܂</div>
<div type="v" n="47">ܘܰܚܙܳܝܗ݈ܝ
ܝܶܫܽܘܥ
ܠܢܰܬ݂ܰܢܰܝܺܐܝܠ
ܟ݁ܰܕ݂ ܐܳܬ݂ܶܐ
ܠܘܳܬ݂ܶܗ
ܘܶܐܡܰܪ
ܥܠܰܘܗ݈ܝ ܗܳܐ
ܫܰܪܺܝܪܳܐܝܺܬ݂
ܒ݁ܰܪ
ܐܺܝܣܪܳܝܶܠ
ܕ݁ܢܶܟ݂ܠܳܐ
ܠܰܝܬ݁ ܒ݁ܶܗ܂</div>
<div type="v" n="48">ܐܳܡܰܪ ܠܶܗ
ܢܰܬ݂ܰܢܰܝܺܐܝܠ
ܡܶܢ ܐܰܝܡܶܟ݁ܳܐ
ܝܳܕ݂ܰܥ ܐܰܢ݈ܬ݁
ܠܺܝ ܐܳܡܰܪ ܠܶܗ
ܝܶܫܽܘܥ
ܥܰܕ݂ܠܳܐ
ܢܶܩܪܶܝܟ݂
ܦ݂ܺܝܠܺܝܦ݁ܳܘܣ
ܟ݁ܰܕ݂ ܬ݁ܚܶܝܬ݂
ܬ݁ܺܬ݁ܳܐ
ܐܰܢ݈ܬ݁
ܚܙܺܝܬ݂ܳܟ݂܂</div>
<div type="v" n="49">ܥܢܳܐ
ܢܰܬ݂ܰܢܰܝܺܐܝܠ
ܘܶܐܡܰܪ ܠܶܗ
ܪܰܒ݁ܺܝ ܐܰܢ݈ܬ݁
ܗ݈ܽܘ ܒ݁ܪܶܗ
ܕ݁ܰܐܠܳܗܳܐ
ܐܰܢ݈ܬ݁ ܗ݈ܽܘ
ܡܰܠܟ݁ܶܗ
ܕ݁ܺܐܝܣܪܳܝܶܠ܂</div>
<div type="v" n="50">ܐܳܡܰܪ ܠܶܗ
ܝܶܫܽܘܥ ܥܰܠ
ܕ݁ܶܐܡܪܶܬ݂
ܠܳܟ݂
ܕ݁ܰܚܙܺܝܬ݂ܳܟ݂
ܬ݁ܚܶܝܬ݂
ܬ݁ܺܬ݁ܳܐ
ܡܗܰܝܡܶܢ
ܐܰܢ݈ܬ݁
ܕ݁ܪܰܘܪܒ݂ܳܢ
ܡܶܢ ܗܳܠܶܝܢ
ܬ݁ܶܚܙܶܐ܂</div>
<div type="v" n="51">ܐܳܡܰܪ ܠܶܗ
ܐܰܡܺܝܢ ܐܰܡܺܝܢ
ܐܳܡܰܪ ܐ݈ܢܳܐ
ܠܟ݂ܽܘܢ ܕ݁ܡܶܢ
ܗܳܫܳܐ
ܬ݁ܶܚܙܽܘܢ
ܫܡܰܝܳܐ
ܕ݁ܰܦ݂ܬ݂ܺܝܚܺܝܢ
ܘܡܰܠܰܐܟ݂ܰܘܗ݈ܝ
ܕ݁ܰܐܠܳܗܳܐ
ܟ݁ܰܕ݂ ܣܳܠܩܺܝܢ
ܘܢܳܚܬ݁ܺܝܢ
ܠܘܳܬ݂ ܒ݁ܪܶܗ
ܕ݁ܐ݈ܢܳܫܳܐ܂</div>
</div>
<div type="ch" n="2">
<div type="title" n="title"> ܀ ܝܘܚܢܢ ܒܒ </div>
<div type="v" n="1">ܘܰܠܝܰܘܡܳܐ
ܕ݁ܰܬ݂ܠܳܬ݂ܳܐ
ܗܘܳܬ݂
ܡܶܫܬ݁ܽܘܬ݂ܳܐ
ܒ݁ܩܳܛܢܶܐ
ܡܕ݂ܺܝܢ݈ܬ݁ܳܐ
ܕ݁ܰܓ݂ܠܺܝܠܳܐ
ܘܶܐܡܶܗ
ܕ݁ܝܶܫܽܘܥ
ܬ݁ܰܡܳܢ
ܗ݈ܘܳܬ݂܂</div>
<div type="v" n="2">ܘܳܐܦ݂ ܗܽܘ
ܝܶܫܽܘܥ
ܘܬ݂ܰܠܡܺܝܕ݂ܰܘܗ݈ܝ
ܐܶܬ݂ܩܪܺܝܘ ܠܳܗ
ܠܡܶܫܬ݁ܽܘܬ݂ܳܐ܂</div>
<div type="v" n="3">ܘܰܚܣܰܪ
ܗ݈ܘܳܐ ܚܰܡܪܳܐ
ܘܳܐܡܪܳܐ ܠܶܗ
ܐܶܡܶܗ ܠܝܶܫܽܘܥ
ܚܰܡܪܳܐ ܠܰܝܬ݁
ܠܗܽܘܢ܂</div>
<div type="v" n="4">ܐܳܡܰܪ ܠܳܗ
ܝܶܫܽܘܥ ܡܳܐ
ܠܺܝ ܘܠܶܟ݂ܝ
ܐܰܢ݈ܬ݁ܬ݂ܳܐ
ܠܳܐ ܥܕ݂ܰܟ݁ܺܝܠ
ܐܶܬ݂ܳܬ݂
ܫܳܥܰܬ݂ܝ܂</div>
<div type="v" n="5">ܐܳܡܪܳܐ
ܐܶܡܶܗ
ܠܰܡܫܰܡܫܳܢܶܐ
ܡܶܕ݁ܶܡ
ܕ݁ܳܐܡܰܪ
ܠܟ݂ܽܘܢ
ܥܒ݂ܶܕ݂ܘ܂</div>
<div type="v" n="6">ܐܺܝܬ݂
ܗ݈ܘܰܝ ܕ݁ܶܝܢ
ܬ݁ܰܡܳܢ
ܐܰܓ݂ܳܢܶܐ
ܕ݁ܟ݂ܺܐܦ݂ܳܐ
ܫܶܬ݂ ܕ݁ܣܺܝܡܳܢ
ܠܬ݂ܰܕ݂ܟ݁ܺܝܬ݂ܳܐ
ܕ݁ܺܝܗܽܘܕ݂ܳܝܶܐ
ܕ݁ܳܐܚܕ݁ܳܢ
ܬ݁ܪܶܝܢ ܬ݁ܪܶܝܢ
ܪܶܒ݂ܥܺܝܢ ܐܰܘ
ܬ݁ܠܳܬ݂ܳܐ܂</div>
<div type="v" n="7">ܐܳܡܰܪ
ܠܗܽܘܢ ܝܶܫܽܘܥ
ܡܠܰܘ ܐܶܢܶܝܢ
ܡܰܝܳܐ
ܠܰܐܓ݂ܳܢܶܐ
ܘܰܡܠܰܘ ܐܶܢܶܝܢ
ܥܕ݂ܰܡܳܐ
ܠܥܶܠ܂</div>
<div type="v" n="8">ܐܳܡܰܪ
ܠܗܽܘܢ ܙܠܽܘܥܘ
ܡܶܟ݁ܺܝܠ
ܘܰܐܝܬ݁ܰܘ
ܠܪܺܝܫ ܣܡܳܟ݂ܳܐ
ܘܰܐܝܬ݁ܺܝܘ܂</div>
<div type="v" n="9">ܘܟ݂ܰܕ݂
ܛܥܶܡ ܗܰܘ ܪܺܝܫ
ܣܡܳܟ݂ܳܐ ܡܰܝܳܐ
ܗܳܢܽܘܢ
ܕ݁ܰܗܘܰܘ
ܚܰܡܪܳܐ ܘܠܳܐ
ܝܳܕ݂ܰܥ ܗ݈ܘܳܐ
ܡܶܢ ܐܰܝܡܶܟ݁ܳܐ
ܗ݈ܘܳܐ
ܡܫܰܡܫܳܢܶܐ
ܕ݁ܶܝܢ
ܝܳܕ݂ܥܺܝܢ
ܗ݈ܘܰܘ
ܕ݁ܗܶܢܽܘܢ ܡܠܰܘ
ܐܶܢܽܘܢ ܠܡܰܝܳܐ
ܩܪܳܐ ܪܺܝܫ
ܣܡܳܟ݂ܳܐ
ܠܚܰܬ݂ܢܳܐ܂</div>
<div type="v" n="10">ܘܶܐܡܰܪ
ܠܶܗ ܟ݁ܽܠ
ܐ݈ܢܳܫ
ܠܽܘܩܕ݂ܰܡ
ܚܰܡܪܳܐ ܛܳܒ݂ܳܐ
ܡܰܝܬ݁ܶܐ ܘܡܳܐ
ܕ݁ܰܪܘܺܝܘ
ܗܳܝܕ݁ܶܝܢ
ܐܰܝܢܳܐ
ܕ݁ܰܒ݂ܨܺܝܪ
ܐܰܢ݈ܬ݁ ܕ݁ܶܝܢ
ܢܛܰܪܬ݁ܳܝܗ݈ܝ
ܠܚܰܡܪܳܐ
ܛܳܒ݂ܳܐ
ܥܕ݂ܰܡܳܐ
ܠܗܳܫܳܐ܂</div>
<div type="v" n="11">ܗܳܕ݂ܶܐ
ܗ݈ܝ ܐܳܬ݂ܳܐ
ܩܰܕ݂ܡܳܝܬ݁ܳܐ
ܕ݁ܰܥܒ݂ܰܕ݂
ܝܶܫܽܘܥ
ܒ݁ܩܳܛܢܶܐ
ܕ݁ܰܓ݂ܠܺܝܠܳܐ
ܘܰܐܘܕ݁ܰܥ
ܫܽܘܒ݂ܚܶܗ
ܘܗܰܝܡܶܢܘ ܒ݁ܶܗ
ܬ݁ܰܠܡܺܝܕ݂ܰܘܗ݈ܝ܂</div>
<div type="v" n="12">ܒ݁ܳܬ݂ܰܪ
ܗܳܕ݂ܶܐ ܢܚܶܬ݂
ܠܰܟ݂ܦ݂ܰܪܢܰܚܽܘܡ
ܗܽܘ ܘܶܐܡܶܗ
ܘܰܐܚܰܘܗ݈ܝ
ܘܬ݂ܰܠܡܺܝܕ݂ܰܘܗ݈ܝ
ܘܬ݂ܰܡܳܢ ܗ݈ܘܰܘ
ܩܰܠܺܝܠ
ܝܰܘܡܳܬ݂ܳܐ܂</div>
<div type="v" n="13">ܘܩܰܪܺܝܒ݂
ܗ݈ܘܳܐ ܦ݁ܶܨܚܳܐ
ܕ݁ܺܝܗܽܘܕ݂ܳܝܶܐ
ܘܰܣܠܶܩ
ܠܽܐܘܪܺܫܠܶܡ
ܝܶܫܽܘܥ܂</div>
<div type="v" n="14">ܘܶܐܫܟ݁ܰܚ
ܒ݁ܗܰܝܟ݁ܠܳܐ
ܠܗܳܠܶܝܢ
ܕ݁ܰܡܙܰܒ݁ܢܺܝܢ
ܬ݁ܰܘܪܶܐ
ܘܥܶܪܒ݁ܶܐ
ܘܝܰܘܢܶܐ
ܘܠܰܡܥܰܪܦ݂ܳܢܶܐ
ܕ݁ܝܳܬ݂ܒ݁ܺܝܢ܂</div>
<div type="v" n="15">ܘܰܥܒ݂ܰܕ݂
ܠܶܗ
ܦ݁ܪܳܓ݂ܶܠܳܐ
ܡܶܢ ܚܰܒ݂ܠܳܐ
ܘܰܠܟ݂ܽܠܗܽܘܢ
ܐܰܦ݁ܶܩ ܡܶܢ
ܗܰܝܟ݁ܠܳܐ
ܘܰܠܥܶܪܒ݁ܶܐ
ܘܰܠܬ݂ܰܘܪܶܐ
ܘܠܰܡܥܰܪܦ݂ܳܢܶܐ
ܘܶܐܫܰܕ݂
ܥܽܘܪܦ݂ܳܢܗܽܘܢ
ܘܦ݂ܳܬ݂ܽܘܪܰܝܗܽܘܢ
ܗܦ݂ܰܟ݂܂</div>
<div type="v" n="16">ܘܰܠܗܳܢܽܘܢ
ܕ݁ܰܡܙܰܒ݁ܢܺܝܢ
ܝܰܘܢܶܐ ܐܶܡܰܪ
ܫܩܽܘܠܘ ܗܳܠܶܝܢ
ܡܶܟ݁ܳܐ ܘܠܳܐ
ܬ݁ܶܥܒ݁ܕ݂ܽܘܢܶܗ
ܠܒ݂ܰܝܬ݁ܶܗ
ܕ݁ܳܐܒ݂ܝ
ܒ݁ܶܝܬ݂
ܬ݁ܶܐܓ݂ܽܘܪܬ݁ܳܐ܂</div>
<div type="v" n="17">ܘܶܐܬ݁ܕ݁ܟ݂ܰܪܘ
ܬ݁ܰܠܡܺܝܕ݂ܰܘܗ݈ܝ
ܕ݁ܰܟ݂ܬ݂ܺܝܒ݂
ܕ݁ܰܛܢܳܢܶܗ
ܕ݁ܒ݂ܰܝܬ݁ܳܟ݂
ܐܰܟ݂ܠܰܢܝ܂</div>
<div type="v" n="18">ܥܢܰܘ
ܕ݁ܶܝܢ
ܝܺܗܽܘܕ݂ܳܝܶܐ
ܘܶܐܡܰܪܘ ܠܶܗ
ܡܳܢܳܐ ܐܳܬ݂ܳܐ
ܡܚܰܘܶܐ ܐܰܢ݈ܬ݁
ܠܰܢ ܕ݁ܗܳܠܶܝܢ
ܥܳܒ݂ܶܕ݂
ܐܰܢ݈ܬ݁܂</div>
<div type="v" n="19">ܥܢܳܐ
ܝܶܫܽܘܥ ܘܶܐܡܰܪ
ܠܗܽܘܢ ܣܬ݂ܽܘܪܘ
ܗܰܝܟ݁ܠܳܐ
ܗܳܢܳܐ
ܘܠܰܬ݂ܠܳܬ݂ܳܐ
ܝܰܘܡܺܝܢ ܐܶܢܳܐ
ܡܩܺܝܡ ܐ݈ܢܳܐ
ܠܶܗ܂</div>
<div type="v" n="20">ܐܳܡܪܺܝܢ
ܠܶܗ
ܝܺܗܽܘܕ݂ܳܝܶܐ
ܠܰܐܪܒ݁ܥܺܝܢ
ܘܫܶܬ݂ ܫܢܺܝܢ
ܐܶܬ݂ܒ݁ܢܺܝ
ܗܰܝܟ݁ܠܳܐ
ܗܳܢܳܐ ܘܰܐܢ݈ܬ݁
ܠܰܬ݂ܠܳܬ݂ܳܐ
ܝܰܘܡܺܝܢ ܡܩܺܝܡ
ܐܰܢ݈ܬ݁ ܠܶܗ܂</div>
<div type="v" n="21">ܗܽܘ ܕ݁ܶܝܢ
ܐܶܡܰܪ ܗ݈ܘܳܐ
ܥܰܠ ܗܰܝܟ݁ܠܳܐ
ܕ݁ܦ݂ܰܓ݂ܪܶܗ܂</div>
<div type="v" n="22">ܟ݁ܰܕ݂ ܩܳܡ
ܕ݁ܶܝܢ ܡܶܢ
ܒ݁ܶܝܬ݂
ܡܺܝܬ݂ܶܐ
ܐܶܬ݁ܕ݁ܟ݂ܰܪܘ
ܬ݁ܰܠܡܺܝܕ݂ܰܘܗ݈ܝ
ܕ݁ܗܳܕ݂ܶܐ
ܐܶܡܰܪ ܗ݈ܘܳܐ
ܘܗܰܝܡܶܢܘ
ܠܰܟ݂ܬ݂ܳܒ݂ܶܐ
ܘܰܠܡܶܠܬ݂ܳܐ
ܕ݁ܶܐܡܰܪ
ܝܶܫܽܘܥ܂</div>
<div type="v" n="23">ܟ݁ܰܕ݂
ܐܺܝܬ݂ܰܘܗ݈ܝ
ܗ݈ܘܳܐ ܕ݁ܶܝܢ
ܝܶܫܽܘܥ
ܒ݁ܽܐܘܪܺܫܠܶܡ
ܒ݁ܦ݂ܶܨܚܳܐ
ܒ݁ܥܰܕ݂ܥܺܕ݂ܳܐ
ܣܰܓ݁ܺܝܶܐܐ
ܗܰܝܡܶܢܘ ܒ݁ܶܗ
ܕ݁ܰܚܙܰܘ
ܐܳܬ݂ܘܳܬ݂ܳܐ
ܕ݁ܥܳܒ݂ܶܕ݂܂</div>
<div type="v" n="24">ܗܽܘ ܕ݁ܶܝܢ
ܝܶܫܽܘܥ ܠܳܐ
ܡܗܰܝܡܶܢ ܗ݈ܘܳܐ
ܠܗܽܘܢ ܢܰܦ݂ܫܶܗ
ܡܶܛܽܠ ܕ݁ܗܽܘ
ܝܳܕ݂ܰܥ ܗ݈ܘܳܐ
ܠܟ݂ܽܠܢܳܫ܂</div>
<div type="v" n="25">ܘܠܳܐ
ܣܢܺܝܩ ܗ݈ܘܳܐ
ܕ݁ܐ݈ܢܳܫ
ܢܶܣܗܰܕ݂ ܠܶܗ
ܥܰܠ ܟ݁ܽܠ
ܒ݁ܰܪܢܳܫ ܗܽܘ
ܓ݁ܶܝܪ ܝܳܕ݂ܰܥ
ܗ݈ܘܳܐ ܡܳܢܳܐ
ܐܺܝܬ݂
ܒ݁ܒ݂ܰܪܢܳܫܳܐ܂</div>
</div>
<div type="ch" n="3">
<div type="title" n="title"> ܀ ܝܘܚܢܢ ܓܓ </div>
<div type="v" n="1">ܐܺܝܬ݂
ܗ݈ܘܳܐ ܕ݁ܶܝܢ
ܬ݁ܰܡܳܢ ܚܰܕ݂
ܓ݁ܰܒ݂ܪܳܐ ܡܶܢ
ܦ݁ܪܺܝܫܶܐ
ܢܺܝܩܳܕ݂ܺܡܳܘܣ
ܫܡܶܗ ܗ݈ܘܳܐ
ܐܰܪܟ݂ܽܘܢܳܐ
ܕ݁ܺܝܗܽܘܕ݂ܳܝܶܐ܂</div>
<div type="v" n="2">ܗܳܢܳܐ
ܐܶܬ݂ܳܐ ܠܘܳܬ݂
ܝܶܫܽܘܥ
ܒ݁ܠܺܠܝܳܐ
ܘܶܐܡܰܪ ܠܶܗ
ܪܰܒ݁ܺܝ
ܝܳܕ݂ܥܺܝܢܰܢ
ܕ݁ܡܶܢ ܐܰܠܳܗܳܐ
ܐܶܫܬ݁ܰܕ݁ܰܪܬ݁
ܡܰܠܦ݂ܳܢܳܐ ܠܳܐ
ܓ݁ܶܝܪ ܐ݈ܢܳܫ
ܡܶܫܟ݁ܰܚ
ܗܳܠܶܝܢ
ܐܳܬ݂ܘܳܬ݂ܳܐ
ܠܡܶܥܒ݁ܰܕ݂
ܕ݁ܰܐܢ݈ܬ݁
ܥܳܒ݂ܶܕ݂
ܐܰܢ݈ܬ݁ ܐܶܠܳܐ
ܡܰܢ ܕ݁ܰܐܠܳܗܳܐ
ܥܰܡܶܗ܂</div>
<div type="v" n="3">ܥܢܳܐ
ܝܶܫܽܘܥ ܘܶܐܡܰܪ
ܠܶܗ ܐܰܡܺܝܢ
ܐܰܡܺܝܢ ܐܳܡܰܪ
ܐ݈ܢܳܐ ܠܳܟ݂
ܕ݁ܶܐܢ ܐ݈ܢܳܫ
ܠܳܐ
ܡܶܬ݂ܺܝܠܶܕ݂
ܡܶܢ ܕ݁ܪܺܝܫ
ܠܳܐ ܡܶܫܟ݁ܰܚ
ܕ݁ܢܶܚܙܶܐ
ܡܰܠܟ݁ܽܘܬ݂ܶܗ
ܕ݁ܰܐܠܳܗܳܐ܂</div>
<div type="v" n="4">ܐܳܡܰܪ ܠܶܗ
ܢܺܝܩܳܕ݂ܺܡܳܘܣ
ܐܰܝܟ݁ܰܢܳܐ
ܡܶܫܟ݁ܰܚ
ܕ݁ܢܶܬ݂ܺܝܠܶܕ݂
ܓ݁ܰܒ݂ܪܳܐ
ܣܳܒ݂ܳܐ
ܕ݁ܰܠܡܳܐ
ܡܶܫܟ݁ܰܚ
ܬ݁ܽܘܒ݂
ܠܟ݂ܰܪܣܳܐ
ܕ݁ܶܐܡܶܗ
ܕ݁ܬ݂ܰܪܬ݁ܶܝܢ
ܙܰܒ݂ܢܺܝܢ
ܠܡܶܥܰܠ
ܘܢܶܬ݂ܺܝܠܶܕ݂܂</div>
<div type="v" n="5">ܥܢܳܐ
ܝܶܫܽܘܥ ܘܶܐܡܰܪ
ܠܶܗ ܐܰܡܺܝܢ
ܐܰܡܺܝܢ ܐܳܡܰܪ
ܐ݈ܢܳܐ ܠܳܟ݂
ܕ݁ܶܐܢ ܐ݈ܢܳܫ
ܠܳܐ
ܡܶܬ݂ܺܝܠܶܕ݂
ܡܶܢ ܡܰܝܳܐ
ܘܪܽܘܚܳܐ ܠܳܐ
ܡܶܫܟ݁ܰܚ
ܕ݁ܢܶܥܽܘܠ
ܠܡܰܠܟ݁ܽܘܬ݂ܳܐ
ܕ݁ܰܐܠܳܗܳܐ܂</div>
<div type="v" n="6">ܡܶܕ݁ܶܡ
ܕ݁ܺܝܠܺܝܕ݂ ܡܶܢ
ܒ݁ܶܣܪܳܐ
ܒ݁ܶܣܪܳܐ ܗܽܘ
ܘܡܶܕ݁ܶܡ
ܕ݁ܺܝܠܺܝܕ݂ ܡܶܢ
ܪܽܘܚܳܐ ܪܽܘܚܳܐ
ܗܽܘ܂</div>
<div type="v" n="7">ܠܳܐ
ܬ݁ܶܬ݁ܕ݁ܰܡܰܪ
ܕ݁ܶܐܡܪܶܬ݂
ܠܳܟ݂ ܕ݁ܘܳܠܶܐ
ܠܟ݂ܽܘܢ
ܠܡܶܬ݂ܺܝܠܳܕ݂ܽܘ
ܡܶܢ ܕ݁ܪܺܝܫ܂</div>
<div type="v" n="8">ܪܽܘܚܳܐ
ܐܰܬ݂ܰܪ
ܕ݁ܨܳܒ݂ܝܳܐ
ܢܳܫܒ݁ܳܐ
ܘܩܳܠܳܗ ܫܳܡܰܥ
ܐܰܢ݈ܬ݁ ܐܶܠܳܐ
ܠܳܐ ܝܳܕ݂ܰܥ
ܐܰܢ݈ܬ݁
ܐܰܝܡܶܟ݁ܳܐ
ܐܳܬ݂ܝܳܐ
ܘܠܰܐܝܟ݁ܳܐ
ܐܳܙܳܠ݈ܐ
ܗܳܟ݂ܰܢܳܐ
ܐܺܝܬ݂ܰܘܗ݈ܝ
ܟ݁ܽܠܢܳܫ
ܕ݁ܺܝܠܺܝܕ݂ ܡܶܢ
ܪܽܘܚܳܐ܂</div>
<div type="v" n="9">ܥܢܳܐ
ܢܺܝܩܳܕ݂ܺܡܳܘܣ
ܘܶܐܡܰܪ ܠܶܗ
ܐܰܝܟ݁ܰܢܳܐ
ܡܶܫܟ݁ܚܳܢ
ܗܳܠܶܝܢ
ܠܡܶܗܘܳܐ܂</div>
<div type="v" n="10">ܥܢܳܐ
ܝܶܫܽܘܥ ܘܶܐܡܰܪ
ܠܶܗ ܐܰܢ݈ܬ݁
ܗ݈ܽܘ
ܡܰܠܦ݂ܳܢܶܗ
ܕ݁ܺܐܝܣܪܳܝܶܠ
ܘܗܳܠܶܝܢ ܠܳܐ
ܝܳܕ݂ܰܥ
ܐܰܢ݈ܬ݁܂</div>
<div type="v" n="11">ܐܰܡܺܝܢ
ܐܰܡܺܝܢ ܐܳܡܰܪ
ܐ݈ܢܳܐ ܠܳܟ݂
ܕ݁ܡܶܕ݁ܶܡ
ܕ݁ܝܳܕ݂ܥܺܝܢ
ܚ݈ܢܰܢ
ܡܡܰܠܠܺܝܢ
ܚ݈ܢܰܢ ܘܡܶܕ݁ܶܡ
ܕ݁ܰܚܙܰܝܢ
ܡܰܣܗܕ݂ܺܝܢ
ܐܶܢܰܚܢܰܢ
ܘܣܳܗܕ݁ܽܘܬ݂ܰܢ
ܠܳܐ ܡܩܰܒ݁ܠܺܝܢ
ܐܢ݈ܬ݁ܽܘܢ܂</div>
<div type="v" n="12">ܐܶܢ
ܕ݁ܒ݂ܰܐܪܥܳܐ
ܐܶܡܪܶܬ݂
ܠܟ݂ܽܘܢ ܘܠܳܐ
ܡܗܰܝܡܢܺܝܢ
ܐܢ݈ܬ݁ܽܘܢ
ܐܰܝܟ݁ܰܢܳܐ ܐܶܢ
ܐܺܡܰܪ ܠܟ݂ܽܘܢ
ܕ݁ܒ݂ܰܫܡܰܝܳܐ
ܬ݁ܗܰܝܡܢܽܘܢܳܢܝ܂</div>
<div type="v" n="13">ܘܠܳܐ
ܐ݈ܢܳܫ ܣܠܶܩ
ܠܰܫܡܰܝܳܐ
ܐܶܠܳܐ ܗܰܘ
ܕ݁ܰܢܚܶܬ݂ ܡܶܢ
ܫܡܰܝܳܐ ܒ݁ܪܶܗ
ܕ݁ܐ݈ܢܳܫܳܐ ܗܰܘ
ܕ݁ܺܐܝܬ݂ܰܘܗ݈ܝ
ܒ݁ܰܫܡܰܝܳܐ܂</div>
<div type="v" n="14">ܘܰܐܝܟ݁ܰܢܳܐ
ܕ݁ܰܐܪܺܝܡ
ܡܽܘܫܶܐ ܚܶܘܝܳܐ
ܒ݁ܡܰܕ݂ܒ݁ܪܳܐ
ܗܳܟ݂ܰܢܳܐ
ܥܬ݂ܺܝܕ݂
ܠܡܶܬ݁ܬ݁ܪܳܡܽܘ
ܒ݁ܪܶܗ
ܕ݁ܐ݈ܢܳܫܳܐ܂</div>
<div type="v" n="15">ܕ݁ܟ݂ܽܠ
ܐ݈ܢܳܫ
ܕ݁ܰܡܗܰܝܡܶܢ
ܒ݁ܶܗ ܠܳܐ
ܢܺܐܒ݂ܰܕ݂
ܐܶܠܳܐ ܢܶܗܘܽܘܢ
ܠܶܗ ܚܰܝܶܐ
ܕ݁ܰܠܥܳܠܰܡ܂</div>
<div type="v" n="16">ܗܳܟ݂ܰܢܳܐ
ܓ݁ܶܝܪ ܐܰܚܶܒ݂
ܐܰܠܳܗܳܐ
ܠܥܳܠܡܳܐ
ܐܰܝܟ݁ܰܢܳܐ
ܕ݁ܠܰܒ݂ܪܶܗ
ܝܺܚܺܝܕ݂ܳܝܳܐ
ܢܶܬ݁ܶܠ ܕ݁ܟ݂ܽܠ
ܡܰܢ
ܕ݁ܰܡܗܰܝܡܶܢ
ܒ݁ܶܗ ܠܳܐ
ܢܺܐܒ݂ܰܕ݂
ܐܶܠܳܐ ܢܶܗܘܽܘܢ
ܠܶܗ ܚܰܝܶܐ
ܕ݁ܰܠܥܳܠܰܡ܂</div>
<div type="v" n="17">ܠܳܐ ܓ݁ܶܝܪ
ܫܰܕ݁ܰܪ
ܐܰܠܳܗܳܐ
ܠܰܒ݂ܪܶܗ
ܠܥܳܠܡܳܐ
ܕ݁ܰܢܕ݂ܽܘܢܺܝܘܗ݈ܝ
ܠܥܳܠܡܳܐ ܐܶܠܳܐ
ܕ݁ܢܺܚܶܐ
ܠܥܳܠܡܳܐ
ܒ݁ܺܐܝܕ݂ܶܗ܂</div>
<div type="v" n="18">ܡܰܢ
ܕ݁ܰܡܗܰܝܡܶܢ
ܒ݁ܶܗ ܠܳܐ
ܡܶܬ݁ܬ݁ܕ݂ܺܝܢ
ܘܡܰܢ ܕ݁ܠܳܐ
ܡܗܰܝܡܶܢ ܡܶܢ
ܟ݁ܰܕ݁ܽܘ ܕ݁ܺܝܢ
ܗ݈ܽܘ ܕ݁ܠܳܐ
ܗܰܝܡܶܢ
ܒ݁ܰܫܡܶܗ
ܕ݁ܺܝܚܺܝܕ݂ܳܝܳܐ
ܒ݁ܪܶܗ
ܕ݁ܰܐܠܳܗܳܐ܂</div>
<div type="v" n="19">ܗܳܢܰܘ
ܕ݁ܶܝܢ ܕ݁ܺܝܢܳܐ
ܕ݁ܢܽܘܗܪܳܐ
ܐܶܬ݂ܳܐ
ܠܥܳܠܡܳܐ
ܘܰܐܚܶܒ݂ܘ
ܒ݁ܢܰܝܢܳܫܳܐ
ܠܚܶܫܽܘܟ݂ܳܐ
ܝܰܬ݁ܺܝܪ ܡܶܢ
ܕ݁ܰܠܢܽܘܗܪܳܐ
ܐܺܝܬ݂ܰܝܗܽܘܢ
ܗ݈ܘܰܘ ܓ݁ܶܝܪ
ܥܒ݂ܳܕ݂ܰܝܗܽܘܢ
ܒ݁ܺܝܫܶܐ܂</div>
<div type="v" n="20">ܟ݁ܽܠ
ܓ݁ܶܝܪ
ܕ݁ܣܰܢܝܳܬ݂ܳܐ
ܥܳܒ݂ܶܕ݂ ܣܳܢܶܐ
ܠܢܽܘܗܪܳܐ ܘܠܳܐ
ܐܳܬ݂ܶܐ
ܠܢܽܘܗܪܳܐ
ܕ݁ܠܳܐ
ܢܶܬ݂ܟ݁ܰܣܣܽܘܢ
ܥܒ݂ܳܕ݂ܰܘܗ݈ܝ܂</div>
<div type="v" n="21">ܗܰܘ ܕ݁ܶܝܢ
ܕ݁ܥܳܒ݂ܶܕ݂
ܫܪܳܪܳܐ ܐܳܬ݂ܶܐ
ܠܘܳܬ݂ ܢܽܘܗܪܳܐ
ܕ݁ܢܶܬ݂ܺܝܕ݂ܥܽܘܢ
ܥܒ݂ܳܕ݂ܰܘܗ݈ܝ
ܕ݁ܒ݂ܰܐܠܳܗܳܐ
ܥܒ݂ܺܝܕ݂ܺܝܢ܂</div>
<div type="v" n="22">ܒ݁ܳܬ݂ܰܪ
ܗܳܠܶܝܢ ܐܶܬ݂ܳܐ
ܝܶܫܽܘܥ
ܘܬ݂ܰܠܡܺܝܕ݂ܰܘܗ݈ܝ
ܠܰܐܪܥܳܐ
ܕ݁ܺܝܗܽܘܕ݂
ܘܬ݂ܰܡܳܢ
ܡܶܬ݂ܗܰܦ݁ܰܟ݂
ܗ݈ܘܳܐ ܥܰܡܗܽܘܢ
ܘܡܰܥܡܶܕ݂܂</div>
<div type="v" n="23">ܐܳܦ݂
ܝܽܘܚܰܢܳܢ
ܕ݁ܶܝܢ ܡܰܥܡܶܕ݂
ܗ݈ܘܳܐ
ܒ݁ܥܺܝܢ‌ܝܳܘܢ
ܕ݁ܥܰܠ ܓ݁ܶܢ݈ܒ݂
ܫܳܠܺܝܡ ܡܶܛܽܠ
ܕ݁ܡܰܝܳܐ ܐܺܝܬ݂
ܗ݈ܘܰܘ ܬ݁ܰܡܳܢ
ܣܰܓ݁ܺܝܶܐܐ
ܘܳܐܬ݂ܶܝܢ
ܗ݈ܘܰܘ
ܘܥܳܡܕ݁ܺܝܢ܂</div>
<div type="v" n="24">ܠܳܐ ܓ݁ܶܝܪ
ܥܕ݂ܰܟ݁ܺܝܠ
ܢܦ݂ܰܠ ܗ݈ܘܳܐ
ܝܽܘܚܰܢܳܢ
ܒ݁ܶܝܬ݂
ܐܰܣܺܝܪܶܐ܂</div>
<div type="v" n="25">ܗܘܳܬ݂
ܗ݈ܘܳܬ݂ ܕ݁ܶܝܢ
ܒ݁ܥܳܬ݂ܳܐ
ܠܚܰܕ݂ ܡܶܢ
ܬ݁ܰܠܡܺܝܕ݂ܰܘܗ݈ܝ
ܕ݁ܝܽܘܚܰܢܳܢ
ܥܰܡ
ܝܺܗܽܘܕ݂ܳܝܳܐ
ܚܰܕ݂ ܥܰܠ
ܬ݁ܰܕ݂ܟ݁ܺܝܬ݂ܳܐ܂</div>
<div type="v" n="26">ܘܶܐܬ݂ܰܘ
ܠܘܳܬ݂
ܝܽܘܚܰܢܳܢ
ܘܶܐܡܰܪܘ ܠܶܗ
ܪܰܒ݁ܰܢ ܗܰܘ
ܕ݁ܥܰܡܳܟ݂
ܗ݈ܘܳܐ
ܒ݁ܥܶܒ݂ܪܳܐ
ܕ݁ܝܽܘܪܕ݁ܢܳܢ
ܕ݁ܰܐܢ݈ܬ݁
ܣܗܶܕ݂ܬ݁
ܥܠܰܘܗ݈ܝ ܗܳܐ
ܐܳܦ݂ ܗܽܘ
ܡܰܥܡܶܕ݂
ܘܣܰܓ݁ܺܝܶܐܐ
ܐܳܬ݂ܶܝܢ
ܠܘܳܬ݂ܶܗ܂</div>
<div type="v" n="27">ܥܢܳܐ
ܝܽܘܚܰܢܳܢ
ܘܶܐܡܰܪ ܠܗܽܘܢ
ܠܳܐ ܡܶܫܟ݁ܰܚ
ܒ݁ܰܪܢܳܫܳܐ
ܠܡܶܣܰܒ݂ ܡܶܢ
ܨܒ݂ܽܘܬ݂
ܢܰܦ݂ܫܶܗ
ܡܶܕ݁ܶܡ ܐܶܠܳܐ
ܐܶܢ
ܐܶܬ݂ܺܝܗܶܒ݂
ܠܶܗ ܡܶܢ
ܫܡܰܝܳܐ܂</div>
<div type="v" n="28">ܐܰܢ݈ܬ݁ܽܘܢ
ܣܳܗܕ݁ܺܝܢ
ܐܢ݈ܬ݁ܽܘܢ ܠܺܝ
ܕ݁ܶܐܡܪܶܬ݂
ܕ݁ܶܐܢܳܐ ܠܳܐ
ܗܘܺܝܬ݂
ܡܫܺܝܚܳܐ ܐܶܠܳܐ
ܫܠܺܝܚܳܐ ܐ݈ܢܳܐ
ܕ݁ܰܩܕ݂ܳܡܰܘܗ݈ܝ܂</div>
<div type="v" n="29">ܡܰܢ
ܕ݁ܺܐܝܬ݂ ܠܶܗ
ܟ݁ܰܠܬ݂ܳܐ
ܚܰܬ݂ܢܳܐ ܗܽܘ
ܪܳܚܡܶܗ ܕ݁ܶܝܢ
ܕ݁ܚܰܬ݂ܢܳܐ ܗܰܘ
ܕ݁ܩܳܐܶܡ
ܘܨܳܐܶܬ݂ ܠܶܗ
ܚܰܕ݂ܽܘܬ݂ܳܐ
ܪܰܒ݁ܬ݂ܳܐ
ܚܳܕ݂ܶܐ ܡܶܛܽܠ
ܩܳܠܶܗ
ܕ݁ܚܰܬ݂ܢܳܐ
ܗܳܕ݂ܶܐ
ܗܳܟ݂ܺܝܠ
ܚܰܕ݂ܽܘܬ݂ܳܐ
ܕ݁ܺܝܠܝ ܗܳܐ
ܡܡܰܠܝܳܐ܂</div>
<div type="v" n="30">ܠܗܰܘ ܗ݈ܽܘ
ܘܳܠܶܐ
ܠܡܶܪܒ݁ܳܐ ܘܠܺܝ
ܠܡܶܒ݂ܨܰܪ܂</div>
<div type="v" n="31">ܗܰܘ ܓ݁ܶܝܪ
ܕ݁ܡܶܢ ܠܥܶܠ
ܐܶܬ݂ܳܐ ܠܥܶܠ
ܡܶܢ ܟ݁ܽܠ ܗ݈ܽܘ
ܘܗܰܘ ܕ݁ܡܶܢ
ܐܰܪܥܳܐ ܡܶܢ
ܐܰܪܥܳܐ ܗܽܘ
ܘܡܶܢ ܐܰܪܥܳܐ
ܡܡܰܠܶܠ ܗܰܘ
ܕ݁ܡܶܢ ܫܡܰܝܳܐ
ܐܶܬ݂ܳܐ ܠܥܶܠ
ܡܶܢ ܟ݁ܽܠ
ܗ݈ܽܘ܂</div>
<div type="v" n="32">ܘܡܶܕ݁ܶܡ
ܕ݁ܰܚܙܳܐ
ܘܰܫܡܰܥ
ܡܰܣܗܶܕ݂
ܘܣܳܗܕ݁ܽܘܬ݂ܶܗ
ܠܳܐ ܐ݈ܢܳܫ
ܡܩܰܒ݁ܶܠ܂</div>
<div type="v" n="33">ܗܰܘ ܕ݁ܶܝܢ
ܕ݁ܩܰܒ݁ܶܠ
ܣܳܗܕ݁ܽܘܬ݂ܶܗ
ܚܬ݂ܰܡ
ܕ݁ܰܐܠܳܗܳܐ
ܫܰܪܺܝܪܳܐ
ܗܽܘ܂</div>
<div type="v" n="34">ܐܰܝܢܳܐ
ܓ݁ܶܝܪ
ܕ݁ܰܐܠܳܗܳܐ
ܫܰܕ݁ܪܶܗ ܡܶܠܶܐ
ܗ݈ܘ ܕ݁ܰܐܠܳܗܳܐ
ܡܡܰܠܶܠ ܠܳܐ
ܗ݈ܘܳܐ ܓ݁ܶܝܪ
ܒ݁ܟ݂ܰܝܠܳܐ
ܝܰܗ݈ܒ݂
ܐܰܠܳܗܳܐ
ܪܽܘܚܳܐ܂</div>
<div type="v" n="35">ܐܰܒ݂ܳܐ
ܡܰܚܶܒ݂
ܠܰܒ݂ܪܳܐ ܘܟ݂ܽܠ
ܡܶܕ݁ܶܡ ܝܰܗ݈ܒ݂
ܒ݁ܺܐܝܕ݂ܰܘܗ݈ܝ܂</div>
<div type="v" n="36">ܡܰܢ
ܕ݁ܰܡܗܰܝܡܶܢ
ܒ݁ܰܒ݂ܪܳܐ
ܐܺܝܬ݂ ܠܶܗ
ܚܰܝܶܐ
ܕ݁ܰܠܥܳܠܰܡ
ܘܡܰܢ ܕ݁ܠܳܐ
ܡܶܬ݁ܛܦ݁ܺܝܣ
ܠܰܒ݂ܪܳܐ ܠܳܐ
ܢܶܚܙܶܐ ܚܰܝܶܐ
ܐܶܠܳܐ
ܪܽܘܓ݂ܙܶܗ
ܕ݁ܰܐܠܳܗܳܐ
ܢܩܰܘܶܐ
ܥܠܰܘܗ݈ܝ܂</div>
</div>
<div type="ch" n="4">
<div type="title" n="title"> ܀ ܝܘܚܢܢ ܕܕ </div>
<div type="v" n="1">ܝܺܕ݂ܰܥ
ܕ݁ܶܝܢ ܝܶܫܽܘܥ
ܕ݁ܰܫܡܰܥܘ
ܦ݁ܪܺܝܫܶܐ
ܕ݁ܬ݂ܰܠܡܺܝܕ݂ܶܐ
ܣܰܓ݁ܺܝܶܐܐ
ܥܒ݂ܰܕ݂
ܘܡܰܥܡܶܕ݂
ܝܰܬ݁ܺܝܪ ܡܶܢ
ܝܽܘܚܰܢܳܢ܂</div>
<div type="v" n="2">ܟ݁ܰܕ݂ ܠܳܐ
ܗ݈ܘܳܐ ܗܽܘ
ܝܶܫܽܘܥ
ܡܰܥܡܶܕ݂ ܗ݈ܘܳܐ
ܐܶܠܳܐ
ܬ݁ܰܠܡܺܝܕ݂ܰܘܗ݈ܝ܂</div>
<div type="v" n="3">ܘܫܰܒ݂ܩܳܗ
ܠܺܝܗܽܘܕ݂
ܘܶܐܙܰܠ ܠܶܗ
ܬ݁ܽܘܒ݂
ܠܰܓ݂ܠܺܝܠܳܐ܂</div>
<div type="v" n="4">ܡܰܥܒ݁ܕ݂ܳܐ
ܗ݈ܘܳܬ݂ ܠܶܗ
ܕ݁ܶܝܢ
ܕ݁ܢܺܐܬ݂ܶܐ
ܢܶܥܒ݁ܰܪ ܥܰܠ
ܒ݁ܶܝܬ݂
ܫܳܡܪܳܝܶܐ܂</div>
<div type="v" n="5">ܘܶܐܬ݂ܳܐ
ܠܰܡܕ݂ܺܝܢ݈ܬ݁ܳܐ
ܕ݁ܫܳܡܪܳܝܶܐ
ܕ݁ܡܶܬ݂ܩܰܪܝܳܐ
ܫܳܟ݂ܰܪ ܥܰܠ
ܓ݁ܶܢ݈ܒ݂
ܩܪܺܝܬ݂ܳܐ
ܕ݁ܝܰܗ݈ܒ݂
ܗ݈ܘܳܐ
ܝܰܥܩܽܘܒ݂
ܠܝܰܘܣܶܦ݂
ܒ݁ܪܶܗ܂</div>
<div type="v" n="6">ܘܺܐܝܬ݂
ܗ݈ܘܳܐ ܬ݁ܰܡܳܢ
ܡܥܺܝܢܳܐ
ܕ݁ܡܰܝܳܐ
ܕ݁ܝܰܥܩܽܘܒ݂
ܗܽܘ ܕ݁ܶܝܢ
ܝܶܫܽܘܥ ܠܐܶܐ
ܗ݈ܘܳܐ ܡܶܢ
ܥܰܡܠܳܐ
ܕ݁ܽܐܘܪܚܳܐ
ܘܺܝܬ݂ܶܒ݂
ܗ݈ܘܳܐ ܠܶܗ ܥܰܠ
ܡܥܺܝܢܳܐ
ܘܺܐܝܬ݂ ܗ݈ܘܰܝ
ܫܶܬ݂ ܫܳܥܺܝܢ܂</div>
<div type="v" n="7">ܘܶܐܬ݂ܳܬ݂
ܐܰܢ݈ܬ݁ܬ݂ܳܐ
ܡܶܢ ܫܳܡܪܺܝܢ
ܕ݁ܬ݂ܶܡܠܶܐ
ܡܰܝܳܐ ܘܶܐܡܰܪ
ܠܳܗ ܝܶܫܽܘܥ
ܗܰܒ݂ ܠܺܝ
ܡܰܝܳܐ
ܐܶܫܬ݁ܶܐ܂</div>
<div type="v" n="8">ܬ݁ܰܠܡܺܝܕ݂ܰܘܗ݈ܝ
ܓ݁ܶܝܪ ܥܰܠܘ
ܗ݈ܘܰܘ
ܠܰܡܕ݂ܺܝܢ݈ܬ݁ܳܐ
ܕ݁ܢܶܙܒ݁ܢܽܘܢ
ܠܗܽܘܢ
ܣܰܝܒ݁ܳܪܬ݁ܳܐ܂</div>
<div type="v" n="9">ܐܳܡܪܳܐ ܠܶܗ
ܗܳܝ
ܐܰܢ݈ܬ݁ܬ݂ܳܐ
ܫܳܡܪܳܝܬ݁ܳܐ
ܐܰܝܟ݁ܰܢܳܐ
ܐܰܢ݈ܬ݁
ܝܺܗܽܘܕ݂ܳܝܳܐ
ܐܰܢ݈ܬ݁ ܘܡܶܢܝ
ܫܳܐܶܠ ܐܰܢ݈ܬ݁
ܠܡܶܫܬ݁ܳܐ
ܕ݁ܺܐܝܬ݂ܰܝ
ܐܰܢ݈ܬ݁ܬ݂ܳܐ
ܫܳܡܪܳܝܬ݁ܳܐ
ܠܳܐ ܓ݁ܶܝܪ
ܡܶܬ݂ܚܰܫܚܺܝܢ
ܝܺܗܽܘܕ݂ܳܝܶܐ
ܥܰܡ
ܫܳܡܪܳܝܶܐ܂</div>
<div type="v" n="10">ܥܢܳܐ
ܝܶܫܽܘܥ ܘܶܐܡܰܪ
ܠܳܗ ܐܶܠܽܘ
ܝܳܕ݂ܥܳܐ
ܗ݈ܘܰܝܬ݁ܝ
ܡܰܘܗܰܒ݂ܬ݁ܳܐ
ܕ݁ܰܐܠܳܗܳܐ
ܘܡܰܢܽܘ ܗܳܢܳܐ
ܕ݁ܶܐܡܰܪ ܠܶܟ݂ܝ
ܗܰܒ݂ ܠܺܝ
ܐܶܫܬ݁ܶܐ
ܐܰܢ݈ܬ݁ܝ
ܫܳܐܠܳܐ
ܗ݈ܘܰܝܬ݁ܝ ܠܶܗ
ܘܝܳܗܶܒ݂ ܗ݈ܘܳܐ
ܠܶܟ݂ܝ ܡܰܝܳܐ
ܚܰܝܶܐ܂</div>
<div type="v" n="11">ܐܳܡܪܳܐ
ܠܶܗ
ܐܰܢ݈ܬ݁ܬ݂ܳܐ
ܗܳܝ ܡܳܪܝ ܠܳܐ
ܕ݁ܰܘܠܳܐ ܐܺܝܬ݂
ܠܳܟ݂ ܘܒ݂ܺܪܳܐ
ܥܰܡܺܝܩܳܐ
ܐܰܝܡܶܟ݁ܳܐ
ܠܳܟ݂ ܡܰܝܳܐ
ܚܰܝܶܐ܂</div>
<div type="v" n="12">ܠܡܳܐ
ܐܰܢ݈ܬ݁ ܪܰܒ݂
ܐܰܢ݈ܬ݁ ܡܶܢ
ܐܰܒ݂ܽܘܢ
ܝܰܥܩܽܘܒ݂ ܗܰܘ
ܕ݁ܗܽܘ ܝܰܗ݈ܒ݂
ܠܰܢ ܒ݁ܺܪܳܐ
ܗܳܕ݂ܶܐ ܘܗܽܘ
ܡܶܢܳܗ ܐܶܫܬ݁ܺܝ
ܘܰܒ݂ܢܰܘܗ݈ܝ
ܘܥܳܢܶܗ܂</div>
<div type="v" n="13">ܥܢܳܐ
ܝܶܫܽܘܥ ܘܶܐܡܰܪ
ܠܳܗ ܟ݁ܽܠ
ܕ݁ܢܶܫܬ݁ܶܐ ܡܶܢ
ܗܳܠܶܝܢ ܡܰܝܳܐ
ܬ݁ܽܘܒ݂
ܢܶܨܗܶܐ܂</div>
<div type="v" n="14">ܟ݁ܽܠ
ܕ݁ܶܝܢ
ܕ݁ܢܶܫܬ݁ܶܐ ܡܶܢ
ܡܰܝܳܐ ܕ݁ܶܐܢܳܐ
ܐܶܬ݁ܶܠ ܠܶܗ
ܠܳܐ ܢܶܨܗܶܐ
ܠܥܳܠܰܡ ܐܶܠܳܐ
ܡܰܝܳܐ ܗܳܢܽܘܢ
ܕ݁ܝܳܗܶܒ݂
ܐ݈ܢܳܐ ܠܶܗ
ܢܶܗܘܽܘܢ ܒ݁ܶܗ
ܡܥܺܝܢܳܐ
ܕ݁ܡܰܝܳܐ
ܕ݁ܢܳܒ݂ܥܺܝܢ
ܠܚܰܝܶܐ
ܕ݁ܰܠܥܳܠܰܡ܂</div>
<div type="v" n="15">ܐܳܡܪܳܐ
ܠܶܗ
ܐܰܢ݈ܬ݁ܬ݂ܳܐ
ܗܳܝ ܡܳܪܝ ܗܰܒ݂
ܠܺܝ ܡܶܢ
ܗܳܠܶܝܢ ܡܰܝܳܐ
ܕ݁ܠܳܐ ܬ݁ܽܘܒ݂
ܐܶܨܗܶܐ ܘܠܳܐ
ܗܘܺܝܬ݂
ܐܳܬ݂ܝܳܐ
ܕ݁ܳܠܝܳܐ ܡܶܢ
ܗܳܪܟ݁ܳܐ܂</div>
<div type="v" n="16">ܐܳܡܰܪ ܠܳܗ
ܝܶܫܽܘܥ ܙܶܠܝ
ܩܪܳܝ
ܠܒ݂ܰܥܠܶܟ݂ܝ
ܘܬ݂ܳܝ
ܠܗܳܪܟ݁ܳܐ܂</div>
<div type="v" n="17">ܐܳܡܪܳܐ
ܠܶܗ ܠܰܝܬ݁ ܠܺܝ
ܒ݁ܰܥܠܳܐ ܐܳܡܰܪ
ܠܳܗ ܝܶܫܽܘܥ
ܫܰܦ݁ܺܝܪ
ܐܶܡܰܪܬ݁ܝ
ܕ݁ܠܰܝܬ݁ ܠܺܝ
ܒ݁ܰܥܠܳܐ܂</div>
<div type="v" n="18">ܚܰܡܫܳܐ
ܓ݁ܶܝܪ
ܒ݁ܰܥܠܺܝܢ ܗܘܰܘ
ܠܶܟ݂ܝ ܘܗܳܢܳܐ
ܕ݁ܺܐܝܬ݂ ܠܶܟ݂ܝ
ܗܳܫܳܐ ܠܳܐ
ܗܘܳܐ
ܒ݁ܰܥܠܶܟ݂ܝ
ܗܳܕ݂ܶܐ
ܫܰܪܺܝܪܬ݁ܳܐ
ܐܶܡܰܪܬ݁ܝ܂</div>
<div type="v" n="19">ܐܳܡܪܳܐ
ܠܶܗ ܗܳܝ
ܐܰܢ݈ܬ݁ܬ݂ܳܐ
ܡܳܪܝ ܚܳܙܝܳܐ
ܐ݈ܢܳܐ
ܕ݁ܰܢܒ݂ܺܝܳܐ
ܐܰܢ݈ܬ݁܂</div>
<div type="v" n="20">ܐܰܒ݂ܳܗܰܝܢ
ܒ݁ܗܳܢܳܐ
ܛܽܘܪܳܐ
ܣܓ݂ܶܕ݂ܘ
ܘܰܐܢ݈ܬ݁ܽܘܢ
ܐܳܡܪܺܝܢ
ܐܢ݈ܬ݁ܽܘܢ
ܕ݁ܒ݂ܽܐܘܪܺܫܠܶܡ
ܗ݈ܽܘ ܐܰܬ݂ܰܪ
ܕ݁ܘܳܠܶܐ
ܠܡܶܣܓ݁ܰܕ݂܂</div>
<div type="v" n="21">ܐܳܡܰܪ ܠܳܗ
ܝܶܫܽܘܥ
ܐܰܢ݈ܬ݁ܬ݂ܳܐ
ܗܰܝܡܶܢܺܝܢܝ
ܕ݁ܳܐܬ݂ܝܳܐ
ܫܳܥܬ݂ܳܐ ܕ݁ܠܳܐ
ܒ݁ܗܳܢܳܐ
ܛܽܘܪܳܐ ܘܳܐܦ݂
ܠܳܐ
ܒ݁ܽܐܘܪܺܫܠܶܡ
ܬ݁ܶܣܓ݁ܕ݂ܽܘܢ
ܠܰܐܒ݂ܳܐ܂</div>
<div type="v" n="22">ܐܰܢ݈ܬ݁ܽܘܢ
ܣܳܓ݂ܕ݁ܺܝܢ
ܐܢ݈ܬ݁ܽܘܢ
ܠܡܶܕ݁ܶܡ ܕ݁ܠܳܐ
ܝܳܕ݂ܥܺܝܢ
ܐܢ݈ܬ݁ܽܘܢ ܚܢܰܢ
ܕ݁ܶܝܢ
ܣܳܓ݂ܕ݁ܺܝܢ
ܚ݈ܢܰܢ ܠܡܳܐ
ܕ݁ܝܳܕ݂ܥܺܝܢ
ܚ݈ܢܰܢ ܕ݁ܚܰܝܶܐ
ܡܶܢ
ܝܺܗܽܘܕ݂ܳܝܶܐ
ܐܶܢܽܘܢ܂</div>
<div type="v" n="23">ܐܶܠܳܐ
ܐܳܬ݂ܝܳܐ
ܫܳܥܬ݂ܳܐ
ܘܗܳܫܳܐ
ܐܺܝܬ݂ܶܝܗ
ܐܶܡܰܬ݂ܝ
ܕ݁ܣܳܓ݂ܽܘܕ݂ܶܐ
ܫܰܪܺܝܪܶܐ
ܢܶܣܓ݁ܕ݂ܽܘܢ
ܠܰܐܒ݂ܳܐ
ܒ݁ܪܽܘܚܳܐ
ܘܒ݂ܰܫܪܳܪܳܐ
ܐܳܦ݂ ܐܰܒ݂ܳܐ
ܓ݁ܶܝܪ ܕ݁ܰܐܝܟ݂
ܗܳܠܶܝܢ ܗ݈ܽܘ
ܣܳܓ݂ܽܘܕ݂ܶܐ
ܒ݁ܳܥܶܐ܂</div>
<div type="v" n="24">ܪܽܘܚܳܐ
ܗܽܘ ܓ݁ܶܝܪ
ܐܰܠܳܗܳܐ
ܘܰܐܝܠܶܝܢ
ܕ݁ܣܳܓ݂ܕ݁ܺܝܢ
ܠܶܗ ܒ݁ܪܽܘܚܳܐ
ܘܒ݂ܰܫܪܳܪܳܐ
ܘܳܠܶܐ
ܕ݁ܢܶܣܓ݁ܕ݂ܽܘܢ܂</div>
<div type="v" n="25">ܐܳܡܪܳܐ
ܠܶܗ
ܐܰܢ݈ܬ݁ܬ݂ܳܐ
ܗܳܝ ܝܳܕ݂ܥܳܐ
ܐ݈ܢܳܐ
ܕ݁ܰܡܫܺܝܚܳܐ
ܐܳܬ݂ܶܐ ܘܡܳܐ
ܕ݁ܶܐܬ݂ܳܐ ܗܽܘ
ܡܰܠܶܦ݂ ܠܰܢ
ܟ݁ܽܠܡܶܕ݁ܶܡ܂</div>
<div type="v" n="26">ܐܳܡܰܪ ܠܳܗ
ܝܶܫܽܘܥ ܐܶܢܳܐ
ܐ݈ܢܳܐ
ܕ݁ܰܡܡܰܠܶܠ
ܐ݈ܢܳܐ
ܥܰܡܶܟ݂ܝ܂</div>
<div type="v" n="27">ܘܟ݂ܰܕ݂
ܡܡܰܠܶܠ ܐܶܬ݂ܰܘ
ܬ݁ܰܠܡܺܝܕ݂ܰܘܗ݈ܝ
ܘܡܶܬ݁ܕ݁ܰܡܪܺܝܢ
ܗ݈ܘܰܘ ܕ݁ܥܰܡ
ܐܰܢ݈ܬ݁ܬ݂ܳܐ
ܡܡܰܠܶܠ ܠܳܐ
ܕ݁ܶܝܢ ܐ݈ܢܳܫ
ܐܶܡܰܪ ܡܳܢܳܐ
ܒ݁ܳܥܶܐ ܐܰܢ݈ܬ݁
ܐܰܘ ܡܳܢܳܐ
ܡܡܰܠܶܠ ܐܰܢ݈ܬ݁
ܥܰܡܳܗ܂</div>
<div type="v" n="28">ܘܫܶܒ݂ܩܰܬ݂
ܩܽܘܠܬ݂ܳܗ
ܐܰܢ݈ܬ݁ܬ݂ܳܐ
ܘܶܐܙܰܠ݈ܬ݂
ܠܰܡܕ݂ܺܝܢ݈ܬ݁ܳܐ
ܘܳܐܡܪܳܐ
ܠܐ݈ܢܳܫܳܐ܂</div>
<div type="v" n="29">ܬ݁ܰܘ ܚܙܰܘ
ܓ݁ܰܒ݂ܪܳܐ
ܕ݁ܶܐܡܰܪ ܠܺܝ
ܟ݁ܽܠ ܡܶܕ݁ܶܡ
ܕ݁ܥܶܒ݂ܕ݁ܶܬ݂
ܠܡܳܐ ܗܽܘܝܽܘ
ܡܫܺܝܚܳܐ܂</div>
<div type="v" n="30">ܘܰܢܦ݂ܰܩܘ
ܐ݈ܢܳܫܳܐ ܡܶܢ
ܡܕ݂ܺܝܢ݈ܬ݁ܳܐ
ܘܳܐܬ݂ܶܝܢ
ܗ݈ܘܰܘ
ܠܘܳܬ݂ܶܗ܂</div>
<div type="v" n="31">ܘܒ݂ܰܝܢܳܬ݂
ܗܳܠܶܝܢ
ܒ݁ܳܥܶܝܢ ܗ݈ܘܰܘ
ܡܶܢܶܗ
ܬ݁ܰܠܡܺܝܕ݂ܰܘܗ݈ܝ
ܘܳܐܡܪܺܝܢ ܠܶܗ
ܪܰܒ݁ܰܢ ܠܥܰܣ܂</div>
<div type="v" n="32">ܗܽܘ ܕ݁ܶܝܢ
ܐܶܡܰܪ ܠܗܽܘܢ
ܐܺܝܬ݂ ܠܺܝ
ܡܶܐܟ݂ܽܘܠܬ݁ܳܐ
ܕ݁ܶܐܟ݂ܽܘܠ
ܐܰܝܕ݂ܳܐ
ܕ݁ܰܐܢ݈ܬ݁ܽܘܢ
ܠܳܐ ܝܳܕ݂ܥܺܝܢ
ܐܢ݈ܬ݁ܽܘܢ܂</div>
<div type="v" n="33">ܐܳܡܪܺܝܢ
ܬ݁ܰܠܡܺܝܕ݂ܶܐ
ܒ݁ܰܝܢܰܝܗܽܘܢ
ܠܡܳܐ ܐ݈ܢܳܫ
ܐܰܝܬ݁ܺܝ ܠܶܗ
ܡܶܕ݁ܶܡ
ܠܡܶܐܟ݂ܰܠ܂</div>
<div type="v" n="34">ܐܳܡܰܪ
ܠܗܽܘܢ ܝܶܫܽܘܥ
ܡܶܐܟ݂ܽܘܠܬ݁ܝ
ܕ݁ܺܝܠܝ
ܐܺܝܬ݂ܶܝܗ
ܕ݁ܶܐܥܒ݁ܶܕ݂
ܨܶܒ݂ܝܳܢܶܗ
ܕ݁ܡܰܢ
ܕ݁ܫܰܕ݁ܪܰܢܝ
ܘܶܐܫܰܠܡܺܝܘܗ݈ܝ
ܠܰܥܒ݂ܳܕ݂ܶܗ܂</div>
<div type="v" n="35">ܠܳܐ
ܐܰܢ݈ܬ݁ܽܘܢ
ܐܳܡܪܺܝܢ
ܕ݁ܒ݂ܳܬ݂ܰܪ
ܐܰܪܒ݁ܥܳܐ
ܝܰܪܚܺܝܢ
ܐܳܬ݂ܶܐ
ܚܨܳܕ݂ܳܐ ܗܳܐ
ܐܳܡܰܪ ܐ݈ܢܳܐ
ܠܟ݂ܽܘܢ
ܕ݁ܰܐܪܺܝܡܘ
ܥܰܝܢܰܝܟ݁ܽܘܢ
ܘܰܚܙܰܘ
ܐܰܪܥܳܬ݂ܳܐ
ܕ݁ܰܚܘܰܪ
ܘܡܰܛܺܝ
ܠܰܚܨܳܕ݂ܳܐ ܡܶܢ
ܟ݁ܰܕ݁ܽܘ܂</div>
<div type="v" n="36">ܘܰܐܝܢܳܐ
ܕ݁ܚܳܨܶܕ݂
ܐܰܓ݂ܪܳܐ
ܢܳܣܶܒ݂
ܘܟ݂ܳܢܶܫ
ܦ݁ܺܐܪܶܐ
ܠܚܰܝܶܐ
ܕ݁ܰܠܥܳܠܰܡ
ܘܙܳܪܽܘܥܳܐ
ܘܚܳܨܽܘܕ݂ܳܐ
ܐܰܟ݂ܚܕ݂ܳܐ
ܢܶܚܕ݁ܽܘܢ܂</div>
<div type="v" n="37">ܒ݁ܗܳܕ݂ܶܐ
ܓ݁ܶܝܪ
ܐܺܝܬ݂ܶܝܗ
ܡܶܠܬ݂ܳܐ
ܕ݁ܰܫܪܳܪܳܐ
ܕ݁ܰܐ݈ܚܪܺܝܢ
ܗ݈ܽܘ ܙܳܪܰܥ
ܘܰܐ݈ܚܪܺܝܢ
ܚܳܨܶܕ݂܂</div>
<div type="v" n="38">ܐܶܢܳܐ
ܫܰܕ݁ܰܪܬ݁ܟ݂ܽܘܢ
ܠܡܶܚܨܰܕ݂
ܡܶܕ݁ܶܡ ܕ݁ܠܳܐ
ܗ݈ܘܳܐ
ܐܰܢ݈ܬ݁ܽܘܢ
ܠܐܝܺܬ݁ܽܘܢ
ܒ݁ܶܗ ܐ݈ܚܪܳܢܶܐ
ܓ݁ܶܝܪ ܠܐܝܺܘ
ܘܰܐܢ݈ܬ݁ܽܘܢ
ܥܰܠܬ݁ܽܘܢ ܥܰܠ
ܥܰܡܠܗܽܘܢ
ܕ݁ܗܳܢܽܘܢ܂</div>
<div type="v" n="39">ܡܶܢ ܗܳܝ
ܡܕ݂ܺܝܢ݈ܬ݁ܳܐ
ܕ݁ܶܝܢ
ܣܰܓ݁ܺܝܶܐܐ
ܗܰܝܡܶܢܘ ܒ݁ܶܗ
ܫܳܡܪܳܝܶܐ
ܡܶܛܽܠ ܡܶܠܬ݂ܳܗ
ܕ݁ܰܐܢ݈ܬ݁ܬ݂ܳܐ
ܗܳܝ
ܕ݁ܡܰܣܗܕ݂ܳܐ
ܗ݈ܘܳܬ݂
ܕ݁ܶܐܡܰܪ ܠܺܝ
ܟ݁ܽܠܡܶܕ݁ܶܡ
ܕ݁ܥܶܒ݂ܕ݁ܶܬ݂܂</div>
<div type="v" n="40">ܘܟ݂ܰܕ݂
ܐܶܬ݂ܰܘ
ܠܘܳܬ݂ܶܗ
ܗܳܢܽܘܢ
ܫܳܡܪܳܝܶܐ
ܒ݁ܥܰܘ ܡܶܢܶܗ
ܕ݁ܢܶܗܘܶܐ
ܠܘܳܬ݂ܗܽܘܢ
ܘܰܗܘܳܐ
ܠܘܳܬ݂ܗܽܘܢ
ܬ݁ܪܶܝܢ
ܝܰܘܡܺܝܢ܂</div>
<div type="v" n="41">ܘܣܰܓ݁ܺܝܶܐܐ
ܗܰܝܡܶܢܘ ܒ݁ܶܗ
ܡܶܛܽܠ
ܡܶܠܬ݂ܶܗ܂</div>
<div type="v" n="42">ܘܳܐܡܪܺܝܢ
ܗ݈ܘܰܘ
ܠܰܐܢ݈ܬ݁ܬ݂ܳܐ
ܗܳܝ ܕ݁ܡܶܟ݁ܺܝܠ
ܠܳܐ ܗ݈ܘܳܐ
ܡܶܛܽܠ
ܡܶܠܬ݂ܶܟ݂ܝ
ܡܗܰܝܡܢܺܝܢ
ܚ݈ܢܰܢ ܒ݁ܶܗ
ܚܢܰܢ ܓ݁ܶܝܪ
ܫܡܰܥܢ
ܘܺܝܕ݂ܰܥܢ
ܕ݁ܗܳܢܰܘ
ܫܰܪܺܝܪܳܐܝܺܬ݂
ܡܫܺܝܚܳܐ
ܡܰܚܝܳܢܶܗ
ܕ݁ܥܳܠܡܳܐ܂</div>
<div type="v" n="43">ܘܒ݂ܳܬ݂ܰܪ
ܬ݁ܪܶܝܢ
ܝܰܘܡܺܝܢ ܢܦ݂ܰܩ
ܝܶܫܽܘܥ ܡܶܢ
ܬ݁ܰܡܳܢ ܘܶܐܙܰܠ
ܠܰܓ݂ܠܺܝܠܳܐ܂</div>
<div type="v" n="44">ܗܽܘ ܓ݁ܶܝܪ
ܝܶܫܽܘܥ ܣܗܶܕ݂
ܕ݁ܰܢܒ݂ܺܝܳܐ
ܒ݁ܰܡܕ݂ܺܝܢ݈ܬ݁ܶܗ
ܠܳܐ
ܡܶܬ݂ܝܰܩܰܪ܂</div>
<div type="v" n="45">ܟ݁ܰܕ݂
ܕ݁ܶܝܢ ܐܶܬ݂ܳܐ
ܠܰܓ݂ܠܺܝܠܳܐ
ܩܰܒ݁ܠܽܘܗ݈ܝ
ܓ݁ܠܺܝܠܳܝܶܐ
ܕ݁ܰܚܙܰܘ
ܐܳܬ݂ܘܳܬ݂ܳܐ
ܟ݁ܽܠ
ܕ݁ܰܥܒ݂ܰܕ݂
ܒ݁ܽܐܘܪܺܫܠܶܡ
ܒ݁ܥܰܕ݂ܥܺܕ݂ܳܐ
ܐܶܬ݂ܰܘ ܗ݈ܘܰܘ
ܓ݁ܶܝܪ ܘܳܐܦ݂
ܗܶܢܽܘܢ
ܠܥܰܕ݂ܥܺܕ݂ܳܐ܂</div>
<div type="v" n="46">ܐܶܬ݂ܳܐ
ܕ݁ܶܝܢ ܬ݁ܽܘܒ݂
ܝܶܫܽܘܥ
ܠܩܳܛܢܶܐ
ܕ݁ܰܓ݂ܠܺܝܠܳܐ
ܐܰܝܟ݁ܳܐ
ܕ݁ܰܥܒ݂ܰܕ݂
ܡܰܝܳܐ ܚܰܡܪܳܐ
ܘܺܐܝܬ݂ ܗ݈ܘܳܐ
ܒ݁ܰܟ݂ܦ݂ܰܪܢܰܚܽܘܡ
ܥܒ݂ܶܕ݂
ܡܰܠܟ݁ܳܐ ܚܰܕ݂
ܕ݁ܰܒ݂ܪܶܗ
ܟ݁ܪܺܝܗ
ܗ݈ܘܳܐ܂</div>
<div type="v" n="47">ܗܳܢܳܐ
ܫܡܰܥ ܕ݁ܶܐܬ݂ܳܐ
ܝܶܫܽܘܥ ܡܶܢ
ܝܺܗܽܘܕ݂
ܠܰܓ݂ܠܺܝܠܳܐ
ܘܶܐܙܰܠ
ܠܘܳܬ݂ܶܗ
ܘܒ݂ܳܥܶܐ ܗ݈ܘܳܐ
ܡܶܢܶܗ
ܕ݁ܢܶܚܽܘܬ݂
ܘܢܰܐܣܶܐ
ܠܰܒ݂ܪܶܗ
ܩܰܪܺܝܒ݂ ܗ݈ܘܳܐ
ܓ݁ܶܝܪ
ܠܰܡܡܳܬ݂܂</div>
<div type="v" n="48">ܐܳܡܰܪ ܠܶܗ
ܝܶܫܽܘܥ ܐܶܢ
ܐܳܬ݂ܘܳܬ݂ܳܐ
ܘܬ݂ܶܕ݂ܡܪܳܬ݂ܳܐ
ܠܳܐ ܬ݁ܶܚܙܽܘܢ
ܠܳܐ
ܬ݁ܗܰܝܡܢܽܘܢ܂</div>
<div type="v" n="49">ܐܳܡܰܪ ܠܶܗ
ܗܰܘ ܥܒ݂ܶܕ݂
ܡܰܠܟ݁ܳܐ ܡܳܪܝ
ܚܽܘܬ݂ ܥܰܕ݂ܠܳܐ
ܡܳܐܶܬ݂ ܠܶܗ
ܛܰܠܝܳܐ܂</div>
<div type="v" n="50">ܐܳܡܰܪ ܠܶܗ
ܝܶܫܽܘܥ ܙܶܠ
ܒ݁ܪܳܟ݂ ܚܰܝ
ܗ݈ܽܘ ܘܗܰܝܡܶܢ
ܗܰܘ ܓ݁ܰܒ݂ܪܳܐ
ܒ݁ܡܶܠܬ݂ܳܐ
ܕ݁ܶܐܡܰܪ ܠܶܗ
ܝܶܫܽܘܥ
ܘܶܐܙܰܠ܂</div>
<div type="v" n="51">ܟ݁ܰܕ݂
ܕ݁ܶܝܢ ܢܚܶܬ݂
ܗ݈ܘܳܐ
ܐܰܪܥܽܘܗ݈ܝ
ܥܰܒ݂ܕ݁ܰܘܗ݈ܝ
ܘܣܰܒ݁ܪܽܘܗ݈ܝ
ܘܳܐܡܪܺܝܢ ܠܶܗ
ܒ݁ܪܳܟ݂ ܚܝܳܐ܂</div>
<div type="v" n="52">ܘܫܰܐܶܠ
ܐܶܢܽܘܢ
ܒ݁ܰܐܝܢܳܐ
ܥܶܕ݁ܳܢܳܐ
ܐܶܬ݂ܚܠܶܡ
ܐܳܡܪܺܝܢ ܠܶܗ
ܐܶܬ݂ܡܳܠܝ
ܒ݁ܰܫܒ݂ܰܥ
ܫܳܥܺܝܢ
ܫܒ݂ܰܩܬ݂ܶܗ
ܐܶܫܳܬ݂ܳܐ܂</div>
<div type="v" n="53">ܘܺܝܕ݂ܰܥ
ܐܰܒ݂ܽܘܗ݈ܝ
ܕ݁ܰܒ݂ܗܳܝ
ܫܳܥܬ݂ܳܐ
ܕ݁ܒ݂ܳܗ ܐܶܡܰܪ
ܠܶܗ ܝܶܫܽܘܥ
ܕ݁ܰܒ݂ܪܳܟ݂
ܚܝܳܐ ܘܗܰܝܡܶܢ
ܗܽܘ ܘܒ݂ܰܝܬ݁ܶܗ
ܟ݁ܽܠܶܗ܂</div>
<div type="v" n="54">ܗܳܕ݂ܶܐ
ܬ݁ܽܘܒ݂ ܐܳܬ݂ܳܐ
ܕ݁ܬ݂ܰܪܬ݁ܶܝܢ
ܥܒ݂ܰܕ݂ ܝܶܫܽܘܥ
ܟ݁ܰܕ݂ ܐܶܬ݂ܳܐ
ܡܶܢ ܝܺܗܽܘܕ݂
ܠܰܓ݂ܠܺܝܠܳܐ܂</div>
</div>
<div type="ch" n="5">
<div type="title" n="title"> ܀ ܝܘܚܢܢ ܗܗ </div>
<div type="v" n="1">ܒ݁ܳܬ݂ܰܪ
ܗܳܠܶܝܢ ܗܘܳܐ
ܥܰܕ݂ܥܺܕ݂ܳܐ
ܕ݁ܺܝܗܽܘܕ݂ܳܝܶܐ
ܘܰܣܠܶܩ ܝܶܫܽܘܥ
ܠܽܐܘܪܺܫܠܶܡ܂</div>
<div type="v" n="2">ܐܺܝܬ݂
ܗ݈ܘܳܐ ܕ݁ܶܝܢ
ܬ݁ܰܡܳܢ
ܒ݁ܽܐܘܪܺܫܠܶܡ
ܕ݁ܽܘܟ݁ܬ݂ܳܐ
ܚܕ݂ܳܐ
ܕ݁ܡܰܥܡܽܘܕ݂ܺܝܬ݂ܳܐ
ܕ݁ܡܶܬ݂ܩܰܪܝܳܐ
ܥܶܒ݂ܪܳܐܝܺܬ݂
ܒ݁ܶܝܬ݂‌ܚܶܣܕ݁ܳܐ
ܘܺܐܝܬ݂ ܗ݈ܘܳܐ
ܒ݁ܳܗ ܚܰܡܫܳܐ
ܐܶܣܛܘܺܝܢ܂</div>
<div type="v" n="3">ܘܰܒ݂ܗܳܠܶܝܢ
ܪܡܶܝܢ ܗ݈ܘܰܘ
ܥܰܡܳܐ
ܣܰܓ݁ܺܝܳܐܐ
ܕ݁ܰܟ݂ܪܺܝܗܶܐ
ܘܰܣܡܰܝܳܐ
ܘܰܚܓ݂ܺܝܣܶܐ
ܘܝܰܒ݁ܺܝܫܶܐ
ܘܰܡܣܰܟ݁ܶܝܢ
ܗ݈ܘܰܘ ܠܙܽܘܥܳܐ
ܕ݁ܡܰܝܳܐ܂</div>
<div type="v" n="4">ܡܰܠܰܐܟ݂ܳܐ
ܓ݁ܶܝܪ
ܒ݁ܰܙܒ݂ܰܢ
ܙܒ݂ܰܢ ܢܳܚܶܬ݂
ܗ݈ܘܳܐ ܠܳܗ
ܠܡܰܥܡܽܘܕ݂ܺܝܬ݂ܳܐ
ܘܰܡܙܺܝܥ ܗ݈ܘܳܐ
ܠܗܽܘܢ ܠܡܰܝܳܐ
ܘܰܐܝܢܳܐ
ܕ݁ܩܰܕ݂ܡܳܝܳܐ
ܢܳܚܶܬ݂ ܗ݈ܘܳܐ
ܡܶܢ ܒ݁ܳܬ݂ܰܪ
ܙܰܘܥܳܐ
ܕ݁ܡܰܝܳܐ
ܡܶܬ݂ܚܠܶܡ
ܗ݈ܘܳܐ ܟ݁ܽܠ
ܟ݁ܺܐܒ݂ܳܐ
ܐܰܝܢܳܐ
ܕ݁ܺܐܝܬ݂ ܗ݈ܘܳܐ
ܠܶܗ܂</div>
<div type="v" n="5">ܐܺܝܬ݂
ܗ݈ܘܳܐ ܕ݁ܶܝܢ
ܬ݁ܰܡܳܢ
ܓ݁ܰܒ݂ܪܳܐ ܚܰܕ݂
ܕ݁ܰܬ݂ܠܳܬ݂ܺܝܢ
ܘܰܬ݂ܡܳܢܶܐ
ܫܢܺܝܢ
ܐܺܝܬ݂ܰܘܗ݈ܝ
ܗ݈ܘܳܐ
ܒ݁ܟ݂ܽܘܪܗܳܢܳܐ܂</div>
<div type="v" n="6">ܠܗܳܢܳܐ
ܚܙܳܐ ܝܶܫܽܘܥ
ܕ݁ܰܪܡܶܐ
ܘܺܝܕ݂ܰܥ
ܕ݁ܙܰܒ݂ܢܳܐ
ܣܰܓ݁ܺܝܳܐܐ
ܐܺܝܬ݂ ܠܶܗ
ܘܶܐܡܰܪ ܠܶܗ
ܨܳܒ݂ܶܐ ܐܰܢ݈ܬ݁
ܕ݁ܬ݂ܶܬ݂ܚܠܶܡ܂</div>
<div type="v" n="7">ܥܢܳܐ ܗܰܘ
ܟ݁ܪܺܝܗܳܐ
ܘܶܐܡܰܪ ܐܺܝܢ
ܡܳܪܝ ܠܰܝܬ݁
ܠܺܝ ܕ݁ܶܝܢ
ܐ݈ܢܳܫ ܕ݁ܡܳܐ
ܕ݁ܶܐܬ݁ܬ݁ܙܺܝܥܘ
ܡܰܝܳܐ
ܢܰܪܡܶܝܢܝ
ܒ݁ܡܰܥܡܽܘܕ݂ܺܝܬ݂ܳܐ
ܐܶܠܳܐ ܥܰܕ݂
ܐܶܢܳܐ ܐܳܬ݂ܶܐ
ܐ݈ܢܳܐ ܐ݈ܚܪܺܝܢ
ܡܶܢ ܩܕ݂ܳܡܰܝ
ܢܳܚܶܬ݂܂</div>
<div type="v" n="8">ܐܳܡܰܪ ܠܶܗ
ܝܶܫܽܘܥ ܩܽܘܡ
ܫܩܽܘܠ ܥܰܪܣܳܟ݂
ܘܗܰܠܶܟ݂܂</div>
<div type="v" n="9">ܘܒ݂ܰܪ
ܫܳܥܬ݂ܶܗ
ܐܶܬ݂ܚܠܶܡ
ܓ݁ܰܒ݂ܪܳܐ ܗܰܘ
ܘܩܳܡ ܫܩܰܠ
ܥܰܪܣܶܗ
ܘܗܰܠܶܟ݂ ܘܗܽܘ
ܗܰܘ ܝܰܘܡܳܐ
ܫܰܒ݁ܬ݂ܳܐ
ܗ݈ܘܳܬ݂܂</div>
<div type="v" n="10">ܘܳܐܡܪܺܝܢ
ܠܶܗ
ܝܺܗܽܘܕ݂ܳܝܶܐ
ܠܗܰܘ
ܕ݁ܶܐܬ݂ܰܐܣܺܝ
ܫܰܒ݁ܬ݂ܳܐ ܗ݈ܝ
ܠܳܐ ܫܰܠܺܝܛ
ܠܳܟ݂
ܕ݁ܬ݂ܶܫܩܽܘܠ
ܥܰܪܣܳܟ݂܂</div>
<div type="v" n="11">ܗܽܘ ܕ݁ܶܝܢ
ܥܢܳܐ ܘܶܐܡܰܪ
ܠܗܽܘܢ ܗܰܘ
ܕ݁ܥܰܒ݂ܕ݁ܰܢܝ
ܚܠܺܝܡܳܐ ܗܽܘ
ܐܶܡܰܪ ܠܺܝ
ܕ݁ܰܫܩܽܘܠ
ܥܰܪܣܳܟ݂
ܘܗܰܠܶܟ݂܂</div>
<div type="v" n="12">ܘܫܰܐܠܽܘܗ݈ܝ
ܡܰܢܽܘ ܗܳܢܳܐ
ܓ݁ܰܒ݂ܪܳܐ
ܕ݁ܶܐܡܰܪ ܠܳܟ݂
ܕ݁ܰܫܩܽܘܠ
ܥܰܪܣܳܟ݂
ܘܗܰܠܶܟ݂܂</div>
<div type="v" n="13">ܗܰܘ ܕ݁ܶܝܢ
ܕ݁ܶܐܬ݂ܰܐܣܺܝ
ܠܳܐ ܝܳܕ݂ܰܥ
ܗ݈ܘܳܐ ܡܰܢܽܘ
ܝܶܫܽܘܥ ܓ݁ܶܝܪ
ܐܶܬ݂ܓ݁ܢܺܝ
ܗ݈ܘܳܐ ܠܶܗ
ܒ݁ܟ݂ܶܢܫܳܐ
ܣܰܓ݁ܺܝܳܐܐ
ܕ݁ܺܐܝܬ݂ ܗ݈ܘܳܐ
ܒ݁ܕ݂ܽܘܟ݁ܬ݂ܳܐ
ܗܳܝ܂</div>
<div type="v" n="14">ܒ݁ܳܬ݂ܰܪ
ܙܒ݂ܰܢ
ܐܶܫܟ݁ܚܶܗ
ܝܶܫܽܘܥ
ܒ݁ܗܰܝܟ݁ܠܳܐ
ܘܶܐܡܰܪ ܠܶܗ
ܗܳܐ ܚܠܺܝܡ
ܐܰܢ݈ܬ݁ ܬ݁ܽܘܒ݂
ܠܳܐ ܬ݁ܶܚܛܶܐ
ܕ݁ܰܠܡܳܐ
ܢܶܗܘܶܐ ܠܳܟ݂
ܡܶܕ݁ܶܡ
ܕ݁ܒ݂ܺܝܫ ܡܶܢ
ܩܰܕ݂ܡܳܝܳܐ܂</div>
<div type="v" n="15">ܘܶܐܙܰܠ
ܗܰܘ ܓ݁ܰܒ݂ܪܳܐ
ܘܶܐܡܰܪ
ܠܺܝܗܽܘܕ݂ܳܝܶܐ
ܕ݁ܝܶܫܽܘܥ ܗ݈ܽܘ
ܗܰܘ
ܕ݁ܰܐܚܠܡܶܗ܂</div>
<div type="v" n="16">ܘܡܶܛܽܠ
ܗܳܕ݂ܶܐ
ܪܳܕ݂ܦ݁ܺܝܢ
ܗ݈ܘܰܘ
ܝܺܗܽܘܕ݂ܳܝܶܐ
ܠܝܶܫܽܘܥ
ܘܒ݂ܳܥܶܝܢ
ܗ݈ܘܰܘ
ܠܡܶܩܛܠܶܗ
ܕ݁ܗܳܠܶܝܢ
ܥܳܒ݂ܶܕ݂ ܗ݈ܘܳܐ
ܒ݁ܫܰܒ݁ܬ݂ܳܐ܂</div>
<div type="v" n="17">ܗܽܘ ܕ݁ܶܝܢ
ܝܶܫܽܘܥ ܐܶܡܰܪ
ܠܗܽܘܢ ܐܳܒ݂ܝ
ܥܕ݂ܰܡܳܐ
ܠܗܳܫܳܐ
ܥܳܒ݂ܶܕ݂ ܐܳܦ݂
ܐܶܢܳܐ ܥܳܒ݂ܶܕ݂
ܐ݈ܢܳܐ܂</div>
<div type="v" n="18">ܘܡܶܛܽܠ
ܗܳܕ݂ܶܐ
ܝܰܬ݁ܺܝܪܳܐܝܺܬ݂
ܒ݁ܳܥܶܝܢ ܗ݈ܘܰܘ
ܝܺܗܽܘܕ݂ܳܝܶܐ
ܠܡܶܩܛܠܶܗ ܠܳܐ
ܒ݁ܰܠܚܽܘܕ݂
ܕ݁ܫܳܪܶܐ ܗ݈ܘܳܐ
ܫܰܒ݁ܬ݂ܳܐ
ܐܶܠܳܐ ܐܳܦ݂
ܕ݁ܥܰܠ ܐܰܠܳܗܳܐ
ܕ݁ܰܐܒ݂ܽܘܗ݈ܝ
ܐܺܝܬ݂ܰܘܗ݈ܝ
ܐܳܡܰܪ ܗ݈ܘܳܐ
ܘܡܰܫܘܶܐ ܗ݈ܘܳܐ
ܢܰܦ݂ܫܶܗ ܥܰܡ
ܐܰܠܳܗܳܐ܂</div>
<div type="v" n="19">ܥܢܳܐ
ܕ݁ܶܝܢ ܝܶܫܽܘܥ
ܘܶܐܡܰܪ ܠܗܽܘܢ
ܐܰܡܺܝܢ ܐܰܡܺܝܢ
ܐܳܡܰܪ ܐ݈ܢܳܐ
ܠܟ݂ܽܘܢ ܕ݁ܠܳܐ
ܡܶܫܟ݁ܰܚ ܒ݁ܪܳܐ
ܥܳܒ݂ܶܕ݂
ܡܶܕ݁ܶܡ ܡܶܢ
ܨܒ݂ܽܘܬ݂
ܢܰܦ݂ܫܶܗ ܐܶܠܳܐ
ܡܶܕ݁ܶܡ
ܕ݁ܚܳܙܶܐ
ܠܰܐܒ݂ܳܐ
ܕ݁ܥܳܒ݂ܶܕ݂
ܐܰܝܠܶܝܢ ܓ݁ܶܝܪ
ܕ݁ܰܐܒ݂ܳܐ
ܥܳܒ݂ܶܕ݂
ܗܳܠܶܝܢ ܐܳܦ݂
ܒ݁ܪܳܐ
ܐܰܟ݂ܘܳܬ݂ܶܗ
ܥܳܒ݂ܶܕ݂܂</div>
<div type="v" n="20">ܐܰܒ݂ܳܐ
ܓ݁ܶܝܪ ܪܳܚܶܡ
ܠܰܒ݂ܪܶܗ
ܘܟ݂ܽܠܡܶܕ݁ܶܡ
ܕ݁ܥܳܒ݂ܶܕ݂
ܡܚܰܘܶܐ ܠܶܗ
ܘܰܕ݂ܝܰܬ݁ܺܝܪܺܝܢ
ܡܶܢ ܗܳܠܶܝܢ
ܥܒ݂ܳܕ݂ܶܐ
ܡܚܰܘܶܐ ܠܶܗ
ܕ݁ܰܐܢ݈ܬ݁ܽܘܢ
ܬ݁ܶܬ݁ܕ݁ܰܡܪܽܘܢ܂</div>
<div type="v" n="21">ܐܰܝܟ݁ܰܢܳܐ
ܓ݁ܶܝܪ
ܕ݁ܰܐܒ݂ܳܐ
ܡܩܺܝܡ ܡܺܝܬ݂ܶܐ
ܘܡܰܚܶܐ ܠܗܽܘܢ
ܗܳܟ݂ܰܢܳܐ ܐܳܦ݂
ܒ݁ܪܳܐ
ܠܰܐܝܠܶܝܢ
ܕ݁ܨܳܒ݂ܶܐ
ܡܰܚܶܐ܂</div>
<div type="v" n="22">ܠܳܐ ܗ݈ܘܳܐ
ܓ݁ܶܝܪ ܐܰܒ݂ܳܐ
ܕ݁ܳܐܶܢ ܠܐ݈ܢܳܫ
ܐܶܠܳܐ ܟ݁ܽܠܶܗ
ܕ݁ܺܝܢܳܐ
ܝܰܗܒ݁ܶܗ
ܠܰܒ݂ܪܳܐ܂</div>
<div type="v" n="23">ܕ݁ܟ݂ܽܠܢܳܫ
ܢܝܰܩܰܪ
ܠܰܒ݂ܪܳܐ ܐܰܝܟ݂
ܕ݁ܰܡܝܰܩܰܪ
ܠܰܐܒ݂ܳܐ ܗܰܘ
ܕ݁ܠܳܐ ܡܝܰܩܰܪ
ܠܰܒ݂ܪܳܐ ܠܳܐ
ܡܝܰܩܰܪ
ܠܰܐܒ݂ܳܐ
ܕ݁ܫܰܕ݁ܪܶܗ܂</div>
<div type="v" n="24">ܐܰܡܺܝܢ
ܐܰܡܺܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܡܰܢ ܕ݁ܫܳܡܰܥ
ܡܶܠܰܬ݂ܝ
ܘܰܡܗܰܝܡܶܢ
ܠܡܰܢ
ܕ݁ܫܰܕ݁ܪܰܢܝ
ܐܺܝܬ݂ ܠܶܗ
ܚܰܝܶܐ
ܕ݁ܰܠܥܳܠܰܡ
ܘܰܠܕ݂ܺܝܢܳܐ
ܠܳܐ ܐܳܬ݂ܶܐ
ܐܶܠܳܐ ܫܰܢܺܝ
ܠܶܗ ܡܶܢ
ܡܰܘܬ݁ܳܐ
ܠܚܰܝܶܐ܂</div>
<div type="v" n="25">ܐܰܡܺܝܢ
ܐܰܡܺܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܳܐܬ݂ܝܳܐ
ܫܳܥܬ݂ܳܐ ܐܳܦ݂
ܗܳܫܳܐ
ܐܺܝܬ݂ܶܝܗ
ܐܶܡܰܬ݂ܝ
ܕ݁ܡܺܝܬ݂ܶܐ
ܢܶܫܡܥܽܘܢ
ܩܳܠܶܗ
ܕ݁ܰܒ݂ܪܶܗ
ܕ݁ܰܐܠܳܗܳܐ
ܘܗܳܢܽܘܢ
ܕ݁ܫܳܡܥܺܝܢ
ܢܺܚܽܘܢ܂</div>
<div type="v" n="26">ܐܰܝܟ݁ܰܢܳܐ
ܓ݁ܶܝܪ
ܕ݁ܠܰܐܒ݂ܳܐ
ܐܺܝܬ݂ ܚܰܝܶܐ
ܒ݁ܰܩܢܽܘܡܶܗ
ܗܳܟ݂ܰܢܳܐ
ܝܰܗ݈ܒ݂ ܐܳܦ݂
ܠܰܒ݂ܪܳܐ
ܕ݁ܢܶܗܘܽܘܢ
ܚܰܝܶܐ
ܒ݁ܰܩܢܽܘܡܶܗ܂</div>
<div type="v" n="27">ܘܰܐܫܠܛܶܗ
ܕ݁ܢܶܗܘܶܐ
ܥܳܒ݂ܶܕ݂ ܐܳܦ݂
ܕ݁ܺܝܢܳܐ܂</div>
<div type="v" n="28">ܕ݁ܰܒ݂ܪܶܗ
ܗܽܘ ܕ݁ܶܝܢ
ܕ݁ܐ݈ܢܳܫܳܐ ܠܳܐ
ܬ݁ܶܬ݁ܕ݁ܰܡܪܽܘܢ
ܒ݁ܗܳܕ݂ܶܐ
ܕ݁ܳܐܬ݂ܝܳܐ
ܫܳܥܬ݂ܳܐ
ܐܶܡܰܬ݂ܝ
ܕ݁ܟ݂ܽܠܗܽܘܢ
ܐܰܝܠܶܝܢ
ܕ݁ܰܒ݂ܩܰܒ݂ܪܶܐ
ܐܶܢܽܘܢ
ܢܶܫܡܥܽܘܢ
ܩܳܠܶܗ܂</div>
<div type="v" n="29">ܘܢܶܦ݁ܩܽܘܢ
ܐܰܝܠܶܝܢ
ܕ݁ܰܥܒ݂ܰܕ݂ܘ
ܛܳܒ݂ܳܬ݂ܳܐ
ܠܰܩܝܳܡܬ݁ܳܐ
ܕ݁ܚܰܝܶܐ
ܘܰܐܝܠܶܝܢ
ܕ݁ܰܥܒ݂ܰܕ݂ܘ
ܒ݁ܺܝܫܳܬ݂ܳܐ
ܠܰܩܝܳܡܬ݁ܳܐ
ܕ݁ܕ݂ܺܝܢܳܐ܂</div>
<div type="v" n="30">ܠܳܐ
ܡܶܫܟ݁ܰܚ ܐ݈ܢܳܐ
ܡܶܕ݁ܶܡ ܡܶܢ
ܨܒ݂ܽܘܬ݂
ܢܰܦ݂ܫܝ
ܠܡܶܥܒ݁ܰܕ݂
ܐܶܠܳܐ
ܐܰܝܟ݁ܰܢܳܐ
ܕ݁ܫܳܡܰܥ ܐ݈ܢܳܐ
ܕ݁ܳܐܶܢ ܐ݈ܢܳܐ
ܘܕ݂ܺܝܢܝ
ܟ݁ܺܐܝܢ ܗ݈ܽܘ
ܠܳܐ ܓ݁ܶܝܪ
ܒ݁ܳܥܶܐ ܐ݈ܢܳܐ
ܨܶܒ݂ܝܳܢܝ
ܐܶܠܳܐ
ܨܶܒ݂ܝܳܢܶܗ
ܕ݁ܡܰܢ
ܕ݁ܫܰܕ݁ܪܰܢܝ܂</div>
<div type="v" n="31">ܐܶܢ ܐܶܢܳܐ
ܡܰܣܗܶܕ݂ ܐ݈ܢܳܐ
ܥܰܠ ܢܰܦ݂ܫܝ
ܣܳܗܕ݁ܽܘܬ݂ܝ
ܠܳܐ ܗܘܳܬ݂
ܫܰܪܺܝܪܳܐ܂</div>
<div type="v" n="32">ܐ݈ܚܪܺܝܢ
ܗ݈ܽܘ ܗܰܘ
ܕ݁ܡܰܣܗܶܕ݂
ܥܠܰܝ ܘܝܳܕ݂ܰܥ
ܐ݈ܢܳܐ
ܕ݁ܫܰܪܺܝܪܳܐ
ܗ݈ܝ
ܣܳܗܕ݁ܽܘܬ݂ܶܗ
ܕ݁ܡܰܣܗܶܕ݂
ܥܠܰܝ܂</div>
<div type="v" n="33">ܐܰܢ݈ܬ݁ܽܘܢ
ܫܰܕ݁ܰܪܬ݁ܽܘܢ
ܠܘܳܬ݂
ܝܽܘܚܰܢܳܢ
ܘܰܐܣܗܶܕ݂ ܥܰܠ
ܫܪܳܪܳܐ܂</div>
<div type="v" n="34">ܐܶܢܳܐ
ܕ݁ܶܝܢ ܠܳܐ
ܗ݈ܘܳܐ ܡܶܢ
ܒ݁ܰܪܢܳܫܳܐ
ܢܳܣܶܒ݂ ܐ݈ܢܳܐ
ܣܳܗܕ݁ܽܘܬ݂ܳܐ
ܐܶܠܳܐ ܗܳܠܶܝܢ
ܐܳܡܰܪ ܐ݈ܢܳܐ
ܕ݁ܰܐܢ݈ܬ݁ܽܘܢ
ܬ݁ܺܚܽܘܢ܂</div>
<div type="v" n="35">ܗܰܘ
ܫܪܳܓ݂ܳܐ ܗ݈ܘܳܐ
ܕ݁ܕ݂ܳܠܶܩ
ܘܡܰܢܗܰܪ
ܘܰܐܢ݈ܬ݁ܽܘܢ
ܨܒ݂ܰܝܬ݁ܽܘܢ
ܕ݁ܬ݂ܶܫܬ݁ܰܒ݂ܗܪܽܘܢ
ܕ݁ܫܳܥܬ݂ܳܐ
ܒ݁ܢܽܘܗܪܶܗ܂</div>
<div type="v" n="36">ܠܺܝ ܕ݁ܶܝܢ
ܐܺܝܬ݂ ܠܺܝ
ܣܳܗܕ݁ܽܘܬ݂ܳܐ
ܕ݁ܪܰܒ݁ܳܐ ܡܶܢ
ܕ݁ܝܽܘܚܰܢܳܢ
ܥܒ݂ܳܕ݂ܶܐ
ܓ݁ܶܝܪ
ܕ݁ܝܰܗ݈ܒ݂ ܠܺܝ
ܐܳܒ݂ܝ
ܕ݁ܶܐܫܰܠܶܡ
ܐܶܢܽܘܢ ܗܶܢܽܘܢ
ܥܒ݂ܳܕ݂ܶܐ
ܕ݁ܥܳܒ݂ܶܕ݂
ܐ݈ܢܳܐ
ܣܳܗܕ݁ܺܝܢ ܥܠܰܝ
ܕ݁ܰܐܒ݂ܳܐ
ܫܰܠܚܰܢܝ܂</div>
<div type="v" n="37">ܘܰܐܒ݂ܳܐ
ܕ݁ܫܰܠܚܰܢܝ ܗܽܘ
ܣܳܗܶܕ݂ ܥܠܰܝ
ܠܳܐ ܩܳܠܶܗ
ܡܶܡܬ݂ܽܘܡ
ܫܡܰܥܬ݁ܽܘܢ
ܘܠܳܐ ܚܶܙܘܶܗ
ܚܙܰܝܬ݁ܽܘܢ܂</div>
<div type="v" n="38">ܘܡܶܠܬ݂ܶܗ
ܠܳܐ ܡܩܰܘܝܳܐ
ܒ݁ܟ݂ܽܘܢ ܡܶܛܽܠ
ܕ݁ܰܒ݂ܗܰܘ
ܕ݁ܗܽܘ ܫܰܕ݁ܰܪ
ܐܰܢ݈ܬ݁ܽܘܢ ܠܳܐ
ܡܗܰܝܡܢܺܝܢ
ܐܢ݈ܬ݁ܽܘܢ܂</div>
<div type="v" n="39">ܒ݁ܨܰܘ
ܟ݁ܬ݂ܳܒ݂ܶܐ
ܕ݁ܰܒ݂ܗܽܘܢ
ܡܰܣܒ݁ܪܺܝܢ
ܐܢ݈ܬ݁ܽܘܢ
ܕ݁ܚܰܝܶܐ
ܕ݁ܰܠܥܳܠܰܡ
ܐܺܝܬ݂ ܠܟ݂ܽܘܢ
ܘܗܶܢܽܘܢ
ܣܳܗܕ݁ܺܝܢ
ܥܠܰܝ܂</div>
<div type="v" n="40">ܘܠܳܐ
ܨܳܒ݂ܶܝܢ
ܐܢ݈ܬ݁ܽܘܢ
ܕ݁ܬ݂ܺܐܬ݂ܽܘܢ
ܠܘܳܬ݂ܝ
ܕ݁ܚܰܝܶܐ
ܕ݁ܰܠܥܳܠܰܡ
ܢܶܗܘܽܘܢ
ܠܟ݂ܽܘܢ܂</div>
<div type="v" n="41">ܫܽܘܒ݂ܚܳܐ
ܡܶܢ ܒ݁ܢܰܝ
ܐ݈ܢܳܫܳܐ ܠܳܐ
ܢܳܣܶܒ݂
ܐ݈ܢܳܐ܂</div>
<div type="v" n="42">ܐܶܠܳܐ
ܝܺܕ݂ܰܥܬ݁ܟ݂ܽܘܢ
ܕ݁ܚܽܘܒ݁ܶܗ
ܕ݁ܰܐܠܳܗܳܐ
ܠܰܝܬ݁
ܒ݁ܟ݂ܽܘܢ܂</div>
<div type="v" n="43">ܐܶܢܳܐ
ܐܶܬ݂ܺܝܬ݂
ܒ݁ܰܫܡܶܗ
ܕ݁ܳܐܒ݂ܝ ܘܠܳܐ
ܡܩܰܒ݁ܠܺܝܢ
ܐܢ݈ܬ݁ܽܘܢ ܠܺܝ
ܘܶܐܢ ܐ݈ܚܪܺܝܢ
ܢܺܐܬ݂ܶܐ ܒ݁ܫܶܡ
ܢܰܦ݂ܫܶܗ ܠܗܰܘ
ܬ݁ܩܰܒ݁ܠܽܘܢ܂</div>
<div type="v" n="44">ܐܰܝܟ݁ܰܢܳܐ
ܡܶܫܟ݁ܚܺܝܢ
ܐܢ݈ܬ݁ܽܘܢ
ܠܰܡܗܰܝܡܳܢܽܘ
ܕ݁ܫܽܘܒ݂ܚܳܐ
ܚܰܕ݂ ܡܶܢ ܚܰܕ݂
ܡܩܰܒ݁ܠܺܝܢ
ܐܢ݈ܬ݁ܽܘܢ
ܘܫܽܘܒ݂ܚܳܐ
ܕ݁ܡܶܢ ܚܰܕ݂
ܐܰܠܳܗܳܐ ܠܳܐ
ܒ݁ܳܥܶܝܢ
ܐܢ݈ܬ݁ܽܘܢ܂</div>
<div type="v" n="45">ܠܡܳܐ
ܣܳܒ݂ܪܺܝܢ
ܐܢ݈ܬ݁ܽܘܢ
ܕ݁ܶܐܢܳܐ
ܐܳܟ݂ܶܠ ܐ݈ܢܳܐ
ܩܰܪܨܝܰܟ݁ܽܘܢ
ܩܕ݂ܳܡ ܐܰܒ݂ܳܐ
ܐܺܝܬ݂ܰܘܗ݈ܝ
ܡܰܢ ܕ݁ܳܐܟ݂ܶܠ
ܩܰܪܨܝܰܟ݁ܽܘܢ
ܡܽܘܫܶܐ ܗܰܘ
ܕ݁ܒ݂ܶܗ
ܣܰܒ݁ܰܪܬ݁ܽܘܢ܂</div>
<div type="v" n="46">ܐܶܠܽܘ
ܓ݁ܶܝܪ
ܒ݁ܡܽܘܫܶܐ
ܗܰܝܡܶܢܬ݁ܽܘܢ
ܐܳܦ݂ ܒ݁ܺܝ
ܡܗܰܝܡܢܺܝܢ
ܗ݈ܘܰܝܬ݁ܽܘܢ
ܡܽܘܫܶܐ ܓ݁ܶܝܪ
ܥܠܰܝ
ܟ݁ܬ݂ܰܒ݂܂</div>
<div type="v" n="47">ܘܶܐܢ
ܠܰܟ݂ܬ݂ܳܒ݂ܰܘܗ݈ܝ
ܕ݁ܗܰܘ ܠܳܐ
ܡܗܰܝܡܢܺܝܢ
ܐܢ݈ܬ݁ܽܘܢ
ܐܰܝܟ݁ܰܢܳܐ
ܠܡܶܠܰܝ ܕ݁ܺܝܠܝ
ܬ݁ܗܰܝܡܢܽܘܢ܂</div>
</div>
<div type="ch" n="6">
<div type="title" n="title"> ܀ ܝܘܚܢܢ ܘܘ </div>
<div type="v" n="1">ܒ݁ܳܬ݂ܰܪ
ܗܳܠܶܝܢ ܐܶܙܰܠ
ܝܶܫܽܘܥ
ܠܥܶܒ݂ܪܳܐ
ܕ݁ܝܰܡܳܐ
ܕ݁ܰܓ݂ܠܺܝܠܳܐ
ܕ݁ܛܺܒ݂ܶܪܺܝܳܘܣ܂</div>
<div type="v" n="2">ܘܶܐܙܰܠܘ
ܒ݁ܳܬ݂ܪܶܗ
ܟ݁ܶܢܫܶܐ
ܣܰܓ݁ܺܝܶܐܐ
ܡܶܛܽܠ
ܕ݁ܚܳܙܶܝܢ
ܗ݈ܘܰܘ
ܐܳܬ݂ܘܳܬ݂ܳܐ
ܕ݁ܥܳܒ݂ܶܕ݂
ܒ݁ܰܟ݂ܪܺܝܗܶܐ܂</div>
<div type="v" n="3">ܘܰܣܠܶܩ
ܝܶܫܽܘܥ
ܠܛܽܘܪܳܐ
ܘܬ݂ܰܡܳܢ
ܝܳܬ݂ܶܒ݂ ܗ݈ܘܳܐ
ܥܰܡ
ܬ݁ܰܠܡܺܝܕ݂ܰܘܗ݈ܝ܂</div>
<div type="v" n="4">ܩܰܪܺܝܒ݂
ܗ݈ܘܳܐ ܕ݁ܶܝܢ
ܥܰܕ݂ܥܺܕ݂ܳܐ
ܕ݁ܦ݂ܶܨܚܳܐ
ܕ݁ܺܝܗܽܘܕ݂ܳܝܶܐ܂</div>
<div type="v" n="5">ܘܰܐܪܺܝܡ
ܥܰܝܢܰܘܗ݈ܝ
ܝܶܫܽܘܥ ܘܰܚܙܳܐ
ܟ݁ܶܢܫܳܐ
ܣܰܓ݁ܺܝܳܐܐ
ܕ݁ܳܐܬ݂ܶܐ
ܠܘܳܬ݂ܶܗ
ܘܶܐܡܰܪ
ܠܦ݂ܺܝܠܺܝܦ݁ܳܘܣ
ܐܰܝܡܶܟ݁ܳܐ
ܢܶܙܒ݁ܶܢ
ܠܰܚܡܳܐ
ܕ݁ܢܶܐܟ݂ܠܽܘܢ
ܗܳܠܶܝܢ܂</div>
<div type="v" n="6">ܗܳܕ݂ܶܐ
ܕ݁ܶܝܢ ܐܶܡܰܪ
ܟ݁ܰܕ݂ ܡܢܰܣܶܐ
ܠܶܗ ܗܽܘ ܓ݁ܶܝܪ
ܝܳܕ݂ܰܥ ܗ݈ܘܳܐ
ܡܳܢܳܐ ܥܬ݂ܺܝܕ݂
ܠܡܶܥܒ݁ܰܕ݂܂</div>
<div type="v" n="7">ܐܳܡܰܪ ܠܶܗ
ܦ݂ܺܝܠܺܝܦ݁ܳܘܣ
ܕ݁ܡܰܐܬ݂ܶܝܢ
ܕ݁ܺܝܢܳܪܺܝܢ
ܠܰܚܡܳܐ ܠܳܐ
ܣܳܦ݂ܶܩ ܠܗܽܘܢ
ܟ݁ܰܕ݂ ܩܰܠܺܝܠ
ܩܰܠܺܝܠ ܚܰܕ݂
ܚܰܕ݂ ܡܶܢܗܽܘܢ
ܢܶܣܰܒ݂܂</div>
<div type="v" n="8">ܐܳܡܰܪ ܠܶܗ
ܚܰܕ݂ ܡܶܢ
ܬ݁ܰܠܡܺܝܕ݂ܰܘܗ݈ܝ
ܐܰܢܕ݁ܪܶܐܘܳܣ
ܐܰܚܽܘܗ݈ܝ
ܕ݁ܫܶܡܥܽܘܢ
ܟ݁ܺܐܦ݂ܳܐ܂</div>
<div type="v" n="9">ܐܺܝܬ݂
ܬ݁ܢܳܢ ܛܰܠܝܳܐ
ܚܰܕ݂ ܕ݁ܺܐܝܬ݂
ܥܠܰܘܗ݈ܝ ܚܰܡܶܫ
ܓ݁ܪܺܝܨܳܢ
ܕ݁ܰܣܥܳܪܶܐ
ܘܰܬ݂ܪܶܝܢ
ܢܽܘܢܺܝܢ ܐܶܠܳܐ
ܗܳܠܶܝܢ ܡܳܢܳܐ
ܐܶܢܽܘܢ
ܠܗܳܠܶܝܢ
ܟ݁ܽܠܗܽܘܢ܂</div>
<div type="v" n="10">ܐܳܡܰܪ
ܠܗܽܘܢ ܝܶܫܽܘܥ
ܥܒ݂ܶܕ݂ܘ
ܐ݈ܢܳܫܳܐ
ܟ݁ܽܠܗܽܘܢ
ܕ݁ܢܶܣܬ݁ܰܡܟ݁ܽܘܢ
ܥܶܣܒ݁ܳܐ ܕ݁ܶܝܢ
ܣܰܓ݁ܺܝ ܗ݈ܘܳܐ
ܒ݁ܳܗ
ܒ݁ܕ݂ܽܘܟ݁ܬ݂ܳܐ
ܗܳܝ
ܘܶܐܣܬ݁ܡܶܟ݂ܘ
ܓ݁ܰܒ݂ܪܶܐ
ܒ݁ܡܶܢܝܳܢܳܐ
ܚܰܡܫܳܐ
ܐܰܠܦ݂ܺܝܢ܂</div>
<div type="v" n="11">ܘܰܫܩܰܠ
ܝܶܫܽܘܥ ܠܰܚܡܳܐ
ܘܒ݂ܰܪܶܟ݂
ܘܦ݂ܰܠܶܓ݂
ܠܗܳܢܽܘܢ
ܕ݁ܰܣܡܺܝܟ݂ܺܝܢ
ܘܗܳܟ݂ܰܢܳܐ
ܐܳܦ݂ ܡܶܢ
ܢܽܘܢܶܐ ܟ݁ܡܳܐ
ܕ݁ܰܨܒ݂ܰܘ܂</div>
<div type="v" n="12">ܘܟ݂ܰܕ݂
ܣܒ݂ܰܥܘ ܐܶܡܰܪ
ܠܬ݂ܰܠܡܺܝܕ݂ܰܘܗ݈ܝ
ܟ݁ܰܢܶܫܘ
ܩܨܳܝܶܐ
ܕ݁ܺܝܬ݂ܰܪܘ
ܕ݁ܠܳܐ
ܢܺܐܒ݂ܰܕ݂
ܡܶܕ݁ܶܡ܂</div>
<div type="v" n="13">ܘܟ݂ܰܢܶܫܘ
ܘܰܡܠܰܘ
ܬ݁ܪܶܥܣܰܪ
ܩܽܘܦ݂ܺܝܢܺܝܢ
ܩܨܳܝܶܐ
ܐܰܝܠܶܝܢ
ܕ݁ܺܝܬ݂ܰܪܘ
ܠܗܳܢܽܘܢ
ܕ݁ܶܐܟ݂ܰܠܘ ܡܶܢ
ܚܰܡܫܳܐ
ܠܰܚܡܺܝܢ
ܕ݁ܰܣܥܳܪܶܐ܂</div>
<div type="v" n="14">ܗܳܢܽܘܢ
ܕ݁ܶܝܢ ܐ݈ܢܳܫܳܐ
ܕ݁ܰܚܙܰܘ
ܐܳܬ݂ܳܐ
ܕ݁ܰܥܒ݂ܰܕ݂
ܝܶܫܽܘܥ
ܐܳܡܪܺܝܢ ܗ݈ܘܰܘ
ܫܰܪܺܝܪܳܐܝܺܬ݂
ܗܳܢܰܘ ܢܒ݂ܺܝܳܐ
ܕ݁ܳܐܬ݂ܶܐ
ܠܥܳܠܡܳܐ܂</div>
<div type="v" n="15">ܝܶܫܽܘܥ
ܕ݁ܶܝܢ ܝܺܕ݂ܰܥ
ܕ݁ܰܥܬ݂ܺܝܕ݂ܺܝܢ
ܕ݁ܢܺܐܬ݂ܽܘܢ
ܢܶܚܛܦ݂ܽܘܢܳܝܗ݈ܝ
ܘܢܶܥܒ݁ܕ݂ܽܘܢܳܝܗ݈ܝ
ܡܰܠܟ݁ܳܐ
ܘܫܰܢܺܝ ܠܶܗ
ܠܛܽܘܪܳܐ ܗܽܘ
ܒ݁ܰܠܚܽܘܕ݂ܰܘܗ݈ܝ܂</div>
<div type="v" n="16">ܘܟ݂ܰܕ݂
ܗܘܳܐ ܪܰܡܫܳܐ
ܢܚܶܬ݂ܘ
ܬ݁ܰܠܡܺܝܕ݂ܰܘܗ݈ܝ
ܠܝܰܡܳܐ܂</div>
<div type="v" n="17">ܘܺܝܬ݂ܶܒ݂ܘ
ܒ݁ܰܣܦ݂ܺܝܢ݈ܬ݁ܳܐ
ܘܳܐܬ݂ܶܝܢ
ܗ݈ܘܰܘ
ܠܥܶܒ݂ܪܳܐ
ܠܰܟ݂ܦ݂ܰܪܢܰܚܽܘܡ
ܘܚܶܫܟ݁ܰܬ݂
ܗ݈ܘܳܬ݂ ܠܳܗ
ܘܠܳܐ ܐܰܬ݁ܺܝ
ܗ݈ܘܳܐ
ܠܘܳܬ݂ܗܽܘܢ
ܝܶܫܽܘܥ܂</div>
<div type="v" n="18">ܝܰܡܳܐ
ܕ݁ܶܝܢ
ܐܶܙܕ݁ܩܶܦ݂
ܗ݈ܘܳܐ
ܥܠܰܝܗܽܘܢ
ܡܶܛܽܠ
ܕ݁ܪܽܘܚܳܐ
ܪܰܒ݁ܬ݂ܳܐ
ܢܶܫܒ݁ܰܬ݂
ܗ݈ܘܳܬ݂܂</div>
<div type="v" n="19">ܘܰܕ݂ܒ݂ܰܪܘ
ܐܰܝܟ݂
ܐܶܣܛܕ݂ܰܘܳܬ݂ܳܐ
ܥܶܣܪܺܝܢ
ܘܚܰܡܫܳܐ ܐܰܘ
ܬ݁ܠܳܬ݂ܺܝܢ
ܘܰܚܙܰܘ
ܠܝܶܫܽܘܥ ܟ݁ܰܕ݂
ܡܗܰܠܶܟ݂ ܥܰܠ
ܝܰܡܬ݂ܳܐ
ܘܟ݂ܰܕ݂ ܩܪܶܒ݂
ܠܘܳܬ݂
ܣܦ݂ܺܝܢ݈ܬ݁ܗܽܘܢ
ܕ݁ܚܶܠܘ܂</div>
<div type="v" n="20">ܗܽܘ ܕ݁ܶܝܢ
ܝܶܫܽܘܥ ܐܶܡܰܪ
ܠܗܽܘܢ ܐܶܢܳܐ
ܐ݈ܢܳܐ ܠܳܐ
ܬ݁ܶܕ݂ܚܠܽܘܢ܂</div>
<div type="v" n="21">ܘܰܨܒ݂ܰܘ
ܗ݈ܘܰܘ
ܕ݁ܰܢܩܰܒ݁ܠܽܘܢܳܝܗ݈ܝ
ܒ݁ܰܣܦ݂ܺܝܢ݈ܬ݁ܳܐ
ܘܒ݂ܳܗ
ܒ݁ܫܳܥܬ݂ܳܐ
ܣܦ݂ܺܝܢ݈ܬ݁ܳܐ
ܗܳܝ ܗܘܳܬ݂
ܠܘܳܬ݂ ܐܰܪܥܳܐ
ܗܳܝ
ܕ݁ܳܐܙܺܠ݈ܝܢ
ܗ݈ܘܰܘ ܠܳܗ܂</div>
<div type="v" n="22">ܘܰܠܝܰܘܡܳܐ
ܕ݁ܒ݂ܳܬ݂ܪܶܗ
ܗܰܘ ܟ݁ܶܢܫܳܐ
ܕ݁ܩܳܐܶܡ ܗ݈ܘܳܐ
ܒ݁ܥܶܒ݂ܪܳܐ
ܕ݁ܝܰܡܳܐ ܚܙܰܘ
ܕ݁ܰܣܦ݂ܺܝܢ݈ܬ݁ܳܐ
ܐ݈ܚܪܺܬ݂ܳܐ
ܠܰܝܬ݁ ܗ݈ܘܳܐ
ܬ݁ܰܡܳܢ ܐܶܠܳܐ
ܐܶܢ ܗܳܝ
ܕ݁ܰܣܠܶܩܘ ܠܳܗ
ܬ݁ܰܠܡܺܝܕ݂ܶܐ
ܘܰܕ݂ܠܳܐ ܥܰܠ
ܗ݈ܘܳܐ ܥܰܡܗܽܘܢ
ܝܶܫܽܘܥ ܥܰܡ
ܬ݁ܰܠܡܺܝܕ݂ܰܘܗ݈ܝ
ܠܰܣܦ݂ܺܝܢ݈ܬ݁ܳܐ܂</div>
<div type="v" n="23">ܐܶܬ݂ܰܝ
ܗ݈ܘܰܝ ܕ݁ܶܝܢ
ܐܶܠܦ݂ܶܐ
ܐ݈ܚܪܳܢܝܳܬ݂ܳܐ
ܡܶܢ
ܛܒ݂ܶܪܺܝܳܘܣ
ܥܰܠ ܓ݁ܶܢ݈ܒ݂
ܕ݁ܽܘܟ݁ܬ݂ܳܐ
ܗܳܝ ܕ݁ܶܐܟ݂ܰܠܘ
ܒ݁ܳܗ ܠܰܚܡܳܐ
ܟ݁ܰܕ݂ ܒ݁ܰܪܶܟ݂
ܝܶܫܽܘܥ܂</div>
<div type="v" n="24">ܘܟ݂ܰܕ݂
ܚܙܳܐ ܗܰܘ
ܟ݁ܶܢܫܳܐ ܕ݁ܠܳܐ
ܗܘܳܐ ܬ݁ܰܡܳܢ
ܝܶܫܽܘܥ
ܐܳܦ݂ܠܳܐ
ܬ݁ܰܠܡܺܝܕ݂ܰܘܗ݈ܝ
ܣܠܶܩܘ ܠܗܳܠܶܝܢ
ܐܶܠܦ݂ܶܐ
ܘܶܐܬ݂ܰܘ
ܠܰܟ݂ܦ݂ܰܪܢܰܚܽܘܡ
ܘܒ݂ܳܥܶܝܢ
ܗ݈ܘܰܘ ܠܶܗ
ܠܝܶܫܽܘܥ܂</div>
<div type="v" n="25">ܘܟ݂ܰܕ݂
ܐܶܫܟ݁ܚܽܘܗ݈ܝ
ܒ݁ܥܶܒ݂ܪܳܐ
ܕ݁ܝܰܡܳܐ
ܐܳܡܪܺܝܢ ܠܶܗ
ܪܰܒ݁ܰܢ
ܐܶܡܰܬ݂ܝ
ܐܶܬ݂ܰܝܬ݁
ܠܗܳܪܟ݁ܳܐ܂</div>
<div type="v" n="26">ܥܢܳܐ
ܝܶܫܽܘܥ ܘܶܐܡܰܪ
ܠܗܽܘܢ ܐܰܡܺܝܢ
ܐܰܡܺܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܒ݂ܳܥܶܝܢ
ܐܢ݈ܬ݁ܽܘܢ ܠܺܝ
ܠܳܐ ܗ݈ܘܳܐ
ܡܶܛܽܠ
ܕ݁ܰܚܙܰܝܬ݁ܽܘܢ
ܐܳܬ݂ܘܳܬ݂ܳܐ
ܐܶܠܳܐ
ܕ݁ܶܐܟ݂ܰܠܬ݁ܽܘܢ
ܠܰܚܡܳܐ
ܘܰܣܒ݂ܰܥܬ݁ܽܘܢ܂</div>
<div type="v" n="27">ܠܳܐ
ܬ݁ܶܦ݂ܠܚܽܘܢ
ܡܶܐܟ݂ܽܘܠܬ݁ܳܐ
ܕ݁ܳܐܒ݂ܕ݁ܳܐ
ܐܶܠܳܐ
ܡܶܐܟ݂ܽܘܠܬ݁ܳܐ
ܕ݁ܰܡܩܰܘܝܳܐ
ܠܚܰܝܶܐ
ܕ݁ܰܠܥܳܠܰܡ
ܐܰܝܕ݂ܳܐ
ܕ݁ܰܒ݂ܪܶܗ
ܕ݁ܐ݈ܢܳܫܳܐ
ܢܶܬ݁ܶܠ ܠܟ݂ܽܘܢ
ܠܗܳܢܳܐ ܓ݁ܶܝܪ
ܐܰܒ݂ܳܐ ܚܬ݂ܰܡ
ܐܰܠܳܗܳܐ܂</div>
<div type="v" n="28">ܐܳܡܪܺܝܢ
ܠܶܗ ܡܳܢܳܐ
ܢܶܥܒ݁ܶܕ݂
ܕ݁ܢܶܦ݂ܠܽܘܚ
ܥܒ݂ܳܕ݂ܶܐ
ܕ݁ܰܐܠܳܗܳܐ܂</div>
<div type="v" n="29">ܥܢܳܐ
ܝܶܫܽܘܥ ܘܶܐܡܰܪ
ܠܗܽܘܢ ܗܳܢܰܘ
ܥܒ݂ܳܕ݂ܳܐ
ܕ݁ܰܐܠܳܗܳܐ
ܕ݁ܰܬ݂ܗܰܝܡܢܽܘܢ
ܒ݁ܡܰܢ ܕ݁ܗܽܘ
ܫܰܕ݁ܰܪ܂</div>
<div type="v" n="30">ܐܳܡܪܺܝܢ
ܠܶܗ ܡܳܢܳܐ
ܐܳܬ݂ܳܐ
ܥܳܒ݂ܶܕ݂
ܐܰܢ݈ܬ݁
ܕ݁ܢܶܚܙܶܐ
ܘܰܢܗܰܝܡܶܢ
ܒ݁ܳܟ݂ ܡܳܢܳܐ
ܣܳܥܰܪ
ܐܰܢ݈ܬ݁܂</div>
<div type="v" n="31">ܐܰܒ݂ܳܗܰܝܢ
ܡܰܢ݈ܢܳܐ
ܐܶܟ݂ܰܠܘ
ܒ݁ܡܰܕ݂ܒ݁ܪܳܐ
ܐܰܝܟ݁ܰܢܳܐ
ܕ݁ܰܟ݂ܬ݂ܺܝܒ݂
ܕ݁ܠܰܚܡܳܐ ܡܶܢ
ܫܡܰܝܳܐ ܝܰܗ݈ܒ݂
ܠܗܽܘܢ
ܠܡܶܐܟ݂ܰܠ܂</div>
<div type="v" n="32">ܐܳܡܰܪ
ܠܗܽܘܢ ܝܶܫܽܘܥ
ܐܰܡܺܝܢ ܐܰܡܺܝܢ
ܐܳܡܰܪ ܐ݈ܢܳܐ
ܠܟ݂ܽܘܢ ܕ݁ܠܳܐ
ܗ݈ܘܳܐ ܡܽܘܫܶܐ
ܝܰܗ݈ܒ݂ ܠܟ݂ܽܘܢ
ܠܰܚܡܳܐ ܡܶܢ
ܫܡܰܝܳܐ ܐܶܠܳܐ
ܐܳܒ݂ܝ ܝܳܗܶܒ݂
ܠܟ݂ܽܘܢ ܠܰܚܡܳܐ
ܕ݁ܩܽܘܫܬ݁ܳܐ
ܡܶܢ ܫܡܰܝܳܐ܂</div>
<div type="v" n="33">ܠܰܚܡܶܗ
ܓ݁ܶܝܪ
ܕ݁ܰܐܠܳܗܳܐ
ܐܺܝܬ݂ܰܘܗ݈ܝ
ܗܰܘ ܕ݁ܰܢܚܶܬ݂
ܡܶܢ ܫܡܰܝܳܐ
ܘܝܳܗܶܒ݂ ܚܰܝܶܐ
ܠܥܳܠܡܳܐ܂</div>
<div type="v" n="34">ܐܳܡܪܺܝܢ
ܠܶܗ ܡܳܪܰܢ
ܒ݁ܟ݂ܽܠܙܒ݂ܰܢ
ܗܰܒ݂ ܠܰܢ
ܠܰܚܡܳܐ
ܗܳܢܳܐ܂</div>
<div type="v" n="35">ܐܳܡܰܪ
ܠܗܽܘܢ ܝܶܫܽܘܥ
ܐܶܢܳܐ ܐ݈ܢܳܐ
ܠܰܚܡܳܐ
ܕ݁ܚܰܝܶܐ ܡܰܢ
ܕ݁ܳܐܬ݂ܶܐ
ܠܘܳܬ݂ܝ ܠܳܐ
ܢܶܟ݂ܦ݁ܰܢ ܘܡܰܢ
ܕ݁ܰܡܗܰܝܡܶܢ
ܒ݁ܺܝ ܠܳܐ
ܢܶܨܗܶܐ
ܠܥܳܠܰܡ܂</div>
<div type="v" n="36">ܐܶܠܳܐ
ܐܶܡܪܶܬ݂
ܠܟ݂ܽܘܢ
ܕ݁ܰܚܙܰܝܬ݁ܽܘܢܳܢܝ
ܘܠܳܐ
ܡܗܰܝܡܢܺܝܢ
ܐܢ݈ܬ݁ܽܘܢ܂</div>
<div type="v" n="37">ܟ݁ܽܠ
ܕ݁ܝܰܗ݈ܒ݂ ܠܺܝ
ܐܳܒ݂ܝ ܠܘܳܬ݂ܝ
ܢܺܐܬ݂ܶܐ ܘܡܰܢ
ܕ݁ܰܠܘܳܬ݂ܝ
ܢܺܐܬ݂ܶܐ ܠܳܐ
ܐܰܦ݁ܩܶܗ
ܠܒ݂ܰܪ܂</div>
<div type="v" n="38">ܕ݁ܢܶܚܬ݁ܶܬ݂
ܡܶܢ ܫܡܰܝܳܐ
ܠܳܐ ܗ݈ܘܳܐ
ܕ݁ܶܐܥܒ݁ܶܕ݂
ܨܶܒ݂ܝܳܢܝ
ܐܶܠܳܐ
ܕ݁ܶܐܥܒ݁ܶܕ݂
ܨܶܒ݂ܝܳܢܶܗ
ܕ݁ܡܰܢ
ܕ݁ܫܰܕ݁ܪܰܢܝ܂</div>
<div type="v" n="39">ܗܳܢܰܘ
ܕ݁ܶܝܢ
ܨܶܒ݂ܝܳܢܶܗ
ܕ݁ܡܰܢ
ܕ݁ܫܰܕ݁ܪܰܢܝ
ܕ݁ܟ݂ܽܠ
ܕ݁ܝܰܗ݈ܒ݂ ܠܺܝ
ܠܳܐ ܐܰܘܒ݁ܶܕ݂
ܡܶܢܶܗ ܐܶܠܳܐ
ܐܰܩܺܝܡܺܝܘܗ݈ܝ
ܒ݁ܝܰܘܡܳܐ
ܐ݈ܚܪܳܝܳܐ܂</div>
<div type="v" n="40">ܗܳܢܰܘ
ܓ݁ܶܝܪ
ܨܶܒ݂ܝܳܢܶܗ
ܕ݁ܳܐܒ݂ܝ
ܕ݁ܟ݂ܽܠ
ܕ݁ܚܳܙܶܐ
ܠܰܒ݂ܪܳܐ
ܘܰܡܗܰܝܡܶܢ
ܒ݁ܶܗ ܢܶܗܘܽܘܢ
ܠܶܗ ܚܰܝܶܐ
ܕ݁ܰܠܥܳܠܰܡ
ܘܶܐܢܳܐ
ܐܰܩܺܝܡܺܝܘܗ݈ܝ
ܒ݁ܝܰܘܡܳܐ
ܐ݈ܚܪܳܝܳܐ܂</div>
<div type="v" n="41">ܝܺܗܽܘܕ݂ܳܝܶܐ
ܕ݁ܶܝܢ ܪܳܛܢܺܝܢ
ܗ݈ܘܰܘ ܥܠܰܘܗ݈ܝ
ܕ݁ܶܐܡܰܪ
ܕ݁ܶܐܢܳܐ ܐ݈ܢܳܐ
ܠܰܚܡܳܐ
ܕ݁ܢܶܚܬ݁ܶܬ݂
ܡܶܢ ܫܡܰܝܳܐ܂</div>
<div type="v" n="42">ܘܳܐܡܪܺܝܢ
ܗ݈ܘܰܘ ܠܳܐ
ܗ݈ܘܳܐ ܗܳܢܳܐ
ܝܶܫܽܘܥ ܒ݁ܪܶܗ
ܕ݁ܝܰܘܣܶܦ݂ ܗܰܘ
ܕ݁ܰܚܢܰܢ
ܝܳܕ݂ܥܺܝܢ
ܠܰܐܒ݂ܽܘܗ݈ܝ
ܘܠܶܐܡܶܗ
ܘܰܐܝܟ݁ܰܢܳܐ
ܐܳܡܰܪ ܗܳܢܳܐ
ܕ݁ܡܶܢ ܫܡܰܝܳܐ
ܢܶܚܬ݁ܶܬ݂܂</div>
<div type="v" n="43">ܥܢܳܐ
ܝܶܫܽܘܥ ܘܶܐܡܰܪ
ܠܗܽܘܢ ܠܳܐ
ܬ݁ܶܪܛܢܽܘܢ
ܚܰܕ݂ ܥܰܡ
ܚܰܕ݂܂</div>
<div type="v" n="44">ܠܳܐ ܐ݈ܢܳܫ
ܡܶܫܟ݁ܰܚ
ܕ݁ܢܺܐܬ݂ܶܐ
ܠܘܳܬ݂ܝ ܐܶܠܳܐ
ܐܶܢ ܢܰܓ݂ܕ݁ܶܗ
ܐܰܒ݂ܳܐ
ܕ݁ܫܰܕ݁ܪܰܢܝ
ܘܶܐܢܳܐ
ܐܰܩܺܝܡܺܝܘܗ݈ܝ
ܒ݁ܝܰܘܡܳܐ
ܐ݈ܚܪܳܝܳܐ܂</div>
<div type="v" n="45">ܟ݁ܬ݂ܺܝܒ݂
ܓ݁ܶܝܪ
ܒ݁ܰܢܒ݂ܺܝܳܐ
ܕ݁ܢܶܗܘܽܘܢ
ܟ݁ܽܠܗܽܘܢ
ܡܰܠܦ݂ܶܐ
ܕ݁ܰܐܠܳܗܳܐ
ܟ݁ܽܠ ܡܰܢ
ܕ݁ܫܳܡܰܥ
ܗܳܟ݂ܺܝܠ ܡܶܢ
ܐܰܒ݂ܳܐ
ܘܝܳܠܶܦ݂ ܡܶܢܶܗ
ܐܳܬ݂ܶܐ
ܠܘܳܬ݂ܝ܂</div>
<div type="v" n="46">ܠܳܐ ܗ݈ܘܳܐ
ܕ݁ܚܳܙܶܐ ܐ݈ܢܳܫ
ܠܰܐܒ݂ܳܐ ܐܶܠܳܐ
ܡܰܢ ܕ݁ܡܶܢ
ܐܰܠܳܗܳܐ
ܐܺܝܬ݂ܰܘܗ݈ܝ
ܗܰܘ ܗ݈ܽܘ
ܚܳܙܶܐ
ܠܰܐܒ݂ܳܐ܂</div>
<div type="v" n="47">ܐܰܡܺܝܢ
ܐܰܡܺܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܡܰܢ
ܕ݁ܰܡܗܰܝܡܶܢ
ܒ݁ܺܝ ܐܺܝܬ݂
ܠܶܗ ܚܰܝܶܐ
ܕ݁ܰܠܥܳܠܰܡ܂</div>
<div type="v" n="48">ܐܶܢܳܐ
ܐ݈ܢܳܐ ܠܰܚܡܳܐ
ܕ݁ܚܰܝܶܐ܂</div>
<div type="v" n="49">ܐܰܒ݂ܳܗܰܝܟ݁ܽܘܢ
ܐܶܟ݂ܰܠܘ
ܡܰܢ݈ܢܳܐ
ܒ݁ܡܰܕ݂ܒ݁ܪܳܐ
ܘܡܺܝܬ݂ܘ܂</div>
<div type="v" n="50">ܗܳܢܰܘ
ܕ݁ܶܝܢ ܠܰܚܡܳܐ
ܕ݁ܰܢܚܶܬ݂ ܡܶܢ
ܫܡܰܝܳܐ
ܕ݁ܢܶܐܟ݂ܽܘܠ
ܐ݈ܢܳܫ ܡܶܢܶܗ
ܘܠܳܐ ܢܡܽܘܬ݂܂</div>
<div type="v" n="51">ܐܶܢܳܐ
ܐ݈ܢܳܐ ܠܰܚܡܳܐ
ܚܰܝܳܐ ܕ݁ܡܶܢ
ܫܡܰܝܳܐ
ܢܶܚܬ݁ܶܬ݂ ܘܶܐܢ
ܐ݈ܢܳܫ
ܢܶܐܟ݂ܽܘܠ ܡܶܢ
ܗܳܢܳܐ ܠܰܚܡܳܐ
ܢܺܚܶܐ ܠܥܳܠܰܡ
ܘܠܰܚܡܳܐ
ܐܰܝܢܳܐ
ܕ݁ܶܐܢܳܐ
ܐܶܬ݁ܶܠ
ܦ݁ܰܓ݂ܪܝ ܗ݈ܽܘ
ܕ݁ܥܰܠ ܐܰܦ݁ܰܝ
ܚܰܝܰܘܗ݈ܝ
ܕ݁ܥܳܠܡܳܐ
ܝܳܗܶܒ݂
ܐ݈ܢܳܐ܂</div>
<div type="v" n="52">ܢܳܨܶܝܢ
ܗ݈ܘܰܘ ܕ݁ܶܝܢ
ܝܺܗܽܘܕ݂ܳܝܶܐ
ܚܰܕ݂ ܥܰܡ ܚܰܕ݂
ܘܳܐܡܪܺܝܢ
ܐܰܝܟ݁ܰܢܳܐ
ܡܶܫܟ݁ܰܚ ܗܳܢܳܐ
ܦ݁ܰܓ݂ܪܶܗ
ܕ݁ܢܶܬ݁ܶܠ ܠܰܢ
ܠܡܶܐܟ݂ܰܠ܂</div>
<div type="v" n="53">ܘܶܐܡܰܪ
ܠܗܽܘܢ ܝܶܫܽܘܥ
ܐܰܡܺܝܢ ܐܰܡܺܝܢ
ܐܳܡܰܪ ܐ݈ܢܳܐ
ܠܟ݂ܽܘܢ
ܕ݁ܶܐܠܳܐ
ܬ݁ܶܐܟ݂ܠܽܘܢ
ܦ݁ܰܓ݂ܪܶܗ
ܕ݁ܰܒ݂ܪܶܗ
ܕ݁ܐ݈ܢܳܫܳܐ
ܘܬ݂ܶܫܬ݁ܽܘܢ
ܕ݁ܡܶܗ ܠܰܝܬ݁
ܠܟ݂ܽܘܢ ܚܰܝܶܐ
ܒ݁ܰܩܢܽܘܡܟ݂ܽܘܢ܂</div>
<div type="v" n="54">ܡܰܢ
ܕ݁ܳܐܟ݂ܶܠ
ܕ݁ܶܝܢ ܡܶܢ
ܦ݁ܰܓ݂ܪܝ
ܘܫܳܬ݂ܶܐ ܡܶܢ
ܕ݁ܶܡܝ ܐܺܝܬ݂
ܠܶܗ ܚܰܝܶܐ
ܕ݁ܰܠܥܳܠܰܡ
ܘܶܐܢܳܐ
ܐܰܩܺܝܡܺܝܘܗ݈ܝ
ܒ݁ܝܰܘܡܳܐ
ܐ݈ܚܪܳܝܳܐ܂</div>
<div type="v" n="55">ܦ݁ܰܓ݂ܪܝ
ܓ݁ܶܝܪ
ܫܰܪܺܝܪܳܐܝܺܬ݂
ܐܺܝܬ݂ܰܘܗ݈ܝ
ܡܶܐܟ݂ܽܘܠܬ݁ܳܐ
ܘܕ݂ܶܡܝ
ܫܰܪܺܝܪܳܐܝܺܬ݂
ܐܺܝܬ݂ܰܘܗ݈ܝ
ܡܰܫܬ݁ܝܳܐ܂</div>
<div type="v" n="56">ܡܰܢ
ܕ݁ܳܐܟ݂ܶܠ
ܦ݁ܰܓ݂ܪܝ
ܘܫܳܬ݂ܶܐ ܕ݁ܶܡܝ
ܒ݁ܺܝ ܡܩܰܘܶܐ
ܘܶܐܢܳܐ ܒ݁ܶܗ܂</div>
<div type="v" n="57">ܐܰܝܟ݁ܰܢܳܐ
ܕ݁ܫܰܕ݁ܪܰܢܝ
ܐܰܒ݂ܳܐ ܚܰܝܳܐ
ܘܶܐܢܳܐ ܚܰܝ
ܐ݈ܢܳܐ ܡܶܛܽܠ
ܐܰܒ݂ܳܐ ܘܡܰܢ
ܕ݁ܢܶܐܟ݂ܠܰܢܝ
ܐܳܦ݂ ܗܽܘ
ܢܺܚܶܐ
ܡܶܛܽܠܳܬ݂ܝ܂</div>
<div type="v" n="58">ܗܳܢܰܘ
ܠܰܚܡܳܐ
ܕ݁ܰܢܚܶܬ݂ ܡܶܢ
ܫܡܰܝܳܐ ܠܳܐ
ܗ݈ܘܳܐ ܐܰܝܟ݂
ܕ݁ܶܐܟ݂ܰܠܘ
ܐܰܒ݂ܳܗܰܝܟ݁ܽܘܢ
ܡܰܢ݈ܢܳܐ
ܘܡܺܝܬ݂ܘ ܡܰܢ
ܕ݁ܳܐܟ݂ܶܠ
ܗܳܢܳܐ ܠܰܚܡܳܐ
ܢܺܚܶܐ
ܠܥܳܠܰܡ܂</div>
<div type="v" n="59">ܗܳܠܶܝܢ
ܐܶܡܰܪ
ܒ݁ܰܟ݂ܢܽܘܫܬ݁ܳܐ
ܟ݁ܰܕ݂ ܡܰܠܶܦ݂
ܒ݁ܰܟ݂ܦ݂ܰܪܢܰܚܽܘܡ܂</div>
<div type="v" n="60">ܘܣܰܓ݁ܺܝܶܐܐ
ܕ݁ܰܫܡܰܥܘ ܡܶܢ
ܬ݁ܰܠܡܺܝܕ݂ܰܘܗ݈ܝ
ܐܳܡܪܺܝܢ
ܩܰܫܝܳܐ ܗ݈ܝ
ܡܶܠܬ݂ܳܐ
ܗܳܕ݂ܶܐ ܡܰܢܽܘ
ܡܶܫܟ݁ܰܚ
ܠܡܶܫܡܥܳܗ܂</div>
<div type="v" n="61">ܝܶܫܽܘܥ
ܕ݁ܶܝܢ ܝܺܕ݂ܰܥ
ܒ݁ܢܰܦ݂ܫܶܗ
ܕ݁ܪܳܛܢܺܝܢ ܥܰܠ
ܗܳܕ݂ܶܐ
ܬ݁ܰܠܡܺܝܕ݂ܰܘܗ݈ܝ
ܘܶܐܡܰܪ ܠܗܽܘܢ
ܗܳܕ݂ܶܐ
ܡܰܟ݂ܫܠܳܐ
ܠܟ݂ܽܘܢ܂</div>
<div type="v" n="62">ܐܶܢ
ܬ݁ܶܚܙܽܘܢ
ܗܳܟ݂ܺܝܠ
ܠܰܒ݂ܪܶܗ
ܕ݁ܐ݈ܢܳܫܳܐ
ܕ݁ܣܳܠܶܩ
ܠܰܐܬ݂ܰܪ
ܕ݁ܺܐܝܬ݂ܰܘܗ݈ܝ
ܗ݈ܘܳܐ ܡܶܢ
ܩܕ݂ܺܝܡ܂</div>
<div type="v" n="63">ܪܽܘܚܳܐ
ܗ݈ܝ ܕ݁ܡܰܚܝܳܐ
ܦ݁ܰܓ݂ܪܳܐ ܠܳܐ
ܡܰܗܢܶܐ ܡܶܕ݁ܶܡ
ܡܶܠܶܐ ܕ݁ܶܐܢܳܐ
ܡܰܠܠܶܬ݂
ܥܰܡܟ݂ܽܘܢ
ܪܽܘܚܳܐ ܐܶܢܶܝܢ
ܘܚܰܝܶܐ
ܐܶܢܶܝܢ܂</div>
<div type="v" n="64">ܐܶܠܳܐ
ܐܺܝܬ݂ ܐ݈ܢܳܫܳܐ
ܡܶܢܟ݂ܽܘܢ
ܕ݁ܠܳܐ
ܡܗܰܝܡܢܺܝܢ
ܝܳܕ݂ܰܥ ܗ݈ܘܳܐ
ܓ݁ܶܝܪ ܝܶܫܽܘܥ
ܡܶܢ ܩܕ݂ܺܝܡ
ܡܰܢ ܐܶܢܽܘܢ
ܐܰܝܠܶܝܢ ܕ݁ܠܳܐ
ܡܗܰܝܡܢܺܝܢ
ܘܡܰܢܽܘ ܗܰܘ
ܕ݁ܡܰܫܠܶܡ
ܠܶܗ܂</div>
<div type="v" n="65">ܘܶܐܡܰܪ
ܗ݈ܘܳܐ ܠܗܽܘܢ
ܡܶܛܽܠ ܗܳܢܳܐ
ܐܶܡܪܶܬ݂
ܠܟ݂ܽܘܢ ܕ݁ܠܳܐ
ܐ݈ܢܳܫ ܡܶܫܟ݁ܰܚ
ܕ݁ܢܺܐܬ݂ܶܐ
ܠܘܳܬ݂ܝ ܐܶܠܳܐ
ܝܺܗܺܝܒ݂ ܠܶܗ
ܡܶܢ ܐܳܒ݂ܝ܂</div>
<div type="v" n="66">ܡܶܛܽܠ
ܗܳܕ݂ܶܐ
ܡܶܠܬ݂ܳܐ
ܣܰܓ݁ܺܝܶܐܐ ܡܶܢ
ܬ݁ܰܠܡܺܝܕ݂ܰܘܗ݈ܝ
ܐܶܙܰܠܘ
ܠܒ݂ܶܣܬ݁ܰܪܗܽܘܢ
ܘܠܳܐ
ܡܗܰܠܟ݂ܺܝܢ
ܗ݈ܘܰܘ ܥܰܡܶܗ܂</div>
<div type="v" n="67">ܘܶܐܡܰܪ
ܝܶܫܽܘܥ
ܠܰܬ݂ܪܶܥܣܰܪܬ݁ܶܗ
ܠܡܳܐ ܐܳܦ݂
ܐܰܢ݈ܬ݁ܽܘܢ
ܨܳܒ݂ܶܝܢ
ܐܢ݈ܬ݁ܽܘܢ
ܠܡܺܐܙܰܠ܂</div>
<div type="v" n="68">ܥܢܳܐ
ܫܶܡܥܽܘܢ
ܟ݁ܺܐܦ݂ܳܐ
ܘܶܐܡܰܪ ܡܳܪܝ
ܠܘܳܬ݂ ܡܰܢ
ܢܺܐܙܰܠ ܡܶܠܶܐ
ܕ݁ܚܰܝܶܐ
ܕ݁ܰܠܥܳܠܰܡ
ܐܺܝܬ݂ ܠܳܟ݂܂</div>
<div type="v" n="69">ܘܰܚܢܰܢ
ܗܰܝܡܶܢܢ
ܘܺܝܕ݂ܰܥܢ
ܕ݁ܰܐܢ݈ܬ݁ ܗ݈ܽܘ
ܡܫܺܝܚܳܐ ܒ݁ܪܶܗ
ܕ݁ܰܐܠܳܗܳܐ
ܚܰܝܳܐ܂</div>
<div type="v" n="70">ܐܳܡܰܪ
ܠܗܽܘܢ ܝܶܫܽܘܥ
ܠܳܐ ܗ݈ܘܳܐ
ܐܶܢܳܐ
ܓ݁ܒ݂ܺܝܬ݂ܟ݂ܽܘܢ
ܠܰܬ݂ܪܶܥܣܰܪ
ܘܡܶܢܟ݂ܽܘܢ
ܚܰܕ݂ ܣܳܛܳܢܳܐ
ܗܽܘ܂</div>
<div type="v" n="71">ܐܶܡܰܪ
ܗ݈ܘܳܐ ܕ݁ܶܝܢ
ܥܰܠ ܝܺܗܽܘܕ݂ܳܐ
ܒ݁ܰܪ ܫܶܡܥܽܘܢ
ܣܟ݂ܰܪܝܽܘܛܳܐ
ܗܽܘ ܓ݁ܶܝܪ
ܥܬ݂ܺܝܕ݂ ܗ݈ܘܳܐ
ܕ݁ܢܰܫܠܡܺܝܘܗ݈ܝ
ܚܰܕ݂ ܡܶܢ
ܬ݁ܪܶܥܣܰܪ܂</div>
</div>
<div type="ch" n="7">
<div type="title" n="title"> ܀ ܝܘܚܢܢ ܙܙ </div>
<div type="v" n="1">ܒ݁ܳܬ݂ܰܪ
ܗܳܠܶܝܢ
ܡܗܰܠܶܟ݂ ܗ݈ܘܳܐ
ܝܶܫܽܘܥ
ܒ݁ܰܓ݂ܠܺܝܠܳܐ
ܠܳܐ ܓ݁ܶܝܪ
ܨܳܒ݂ܶܐ ܗ݈ܘܳܐ
ܠܰܡܗܰܠܳܟ݂ܽܘ
ܒ݁ܺܝܗܽܘܕ݂
ܡܶܛܽܠ
ܕ݁ܺܝܗܽܘܕ݂ܳܝܶܐ
ܒ݁ܳܥܶܝܢ ܗ݈ܘܰܘ
ܠܡܶܩܛܠܶܗ܂</div>
<div type="v" n="2">ܘܩܰܪܺܝܒ݂
ܗ݈ܘܳܐ
ܥܰܕ݂ܥܺܕ݂ܳܐ
ܕ݁ܰܡܛܰܠܶܐ
ܕ݁ܺܝܗܽܘܕ݂ܳܝܶܐ܂</div>
<div type="v" n="3">ܘܶܐܡܰܪܘ
ܠܶܗ ܐܰܚܰܘܗ݈ܝ
ܠܝܶܫܽܘܥ ܫܰܢܳܐ
ܠܳܟ݂ ܡܶܟ݁ܳܐ
ܘܙܶܠ ܠܺܝܗܽܘܕ݂
ܕ݁ܢܶܚܙܽܘܢ
ܬ݁ܰܠܡܺܝܕ݂ܰܝܟ݁
ܥܒ݂ܳܕ݂ܶܐ
ܕ݁ܥܳܒ݂ܶܕ݂
ܐܰܢ݈ܬ݁܂</div>
<div type="v" n="4">ܠܰܝܬ݁
ܓ݁ܶܝܪ ܐ݈ܢܳܫ
ܕ݁ܥܳܒ݂ܶܕ݂
ܡܶܕ݁ܶܡ
ܒ݁ܛܽܘܫܝܳܐ
ܘܨܳܒ݂ܶܐ ܗܽܘ
ܕ݁ܰܒ݂ܓ݂ܶܠܝܳܐ
ܢܶܗܘܶܐ ܐܶܢ
ܗܳܠܶܝܢ
ܥܳܒ݂ܶܕ݂
ܐܰܢ݈ܬ݁ ܚܰܘܳܐ
ܢܰܦ݂ܫܳܟ݂
ܠܥܳܠܡܳܐ܂</div>
<div type="v" n="5">ܐܳܦ݂ ܠܳܐ
ܓ݁ܶܝܪ
ܐܰܚܰܘܗ݈ܝ
ܗܰܝܡܶܢܘ ܗ݈ܘܰܘ
ܒ݁ܶܗ
ܒ݁ܝܶܫܽܘܥ܂</div>
<div type="v" n="6">ܐܳܡܰܪ
ܠܗܽܘܢ ܝܶܫܽܘܥ
ܙܰܒ݂ܢܝ ܕ݁ܺܝܠܝ
ܥܕ݂ܰܡܳܐ
ܠܗܳܫܳܐ ܠܳܐ
ܡܛܳܐ
ܙܰܒ݂ܢܟ݂ܽܘܢ
ܕ݁ܶܝܢ
ܕ݁ܺܝܠܟ݂ܽܘܢ
ܒ݁ܟ݂ܽܠ ܥܶܕ݁ܳܢ
ܡܛܰܝܰܒ݂܂</div>
<div type="v" n="7">ܠܳܐ
ܡܶܫܟ݁ܰܚ
ܥܳܠܡܳܐ
ܠܡܶܣܢܳܟ݂ܽܘܢ
ܠܺܝ ܕ݁ܶܝܢ
ܣܳܢܶܐ ܡܶܛܽܠ
ܕ݁ܶܐܢܳܐ
ܡܰܣܗܶܕ݂ ܐ݈ܢܳܐ
ܥܠܰܘܗ݈ܝ
ܕ݁ܰܥܒ݂ܳܕ݂ܰܘܗ݈ܝ
ܒ݁ܺܝܫܺܝܢ
ܐܶܢܽܘܢ܂</div>
<div type="v" n="8">ܐܰܢ݈ܬ݁ܽܘܢ
ܣܰܩܘ
ܠܥܰܕ݂ܥܺܕ݂ܳܐ
ܗܳܢܳܐ ܐܶܢܳܐ
ܠܳܐ ܣܳܠܶܩ
ܐ݈ܢܳܐ ܗܳܫܳܐ
ܠܥܰܕ݂ܥܺܕ݂ܳܐ
ܗܳܢܳܐ ܡܶܛܽܠ
ܕ݁ܙܰܒ݂ܢܳܐ
ܕ݁ܺܝܠܝ ܠܳܐ
ܥܕ݂ܰܟ݁ܺܝܠ
ܫܠܶܡ܂</div>
<div type="v" n="9">ܗܳܠܶܝܢ
ܐܶܡܰܪ ܘܦ݂ܳܫ
ܠܶܗ
ܒ݁ܰܓ݂ܠܺܝܠܳܐ܂</div>
<div type="v" n="10">ܟ݁ܰܕ݂
ܕ݁ܶܝܢ ܣܠܶܩܘ
ܐܰܚܰܘܗ݈ܝ
ܠܥܰܕ݂ܥܺܕ݂ܳܐ
ܗܳܝܕ݁ܶܝܢ ܐܳܦ݂
ܗܽܘ ܣܠܶܩ ܠܳܐ
ܒ݁ܓ݂ܶܠܝܳܐ
ܐܶܠܳܐ ܐܰܝܟ݂
ܕ݁ܰܒ݂ܛܽܘܫܝܳܐ܂</div>
<div type="v" n="11">ܝܺܗܽܘܕ݂ܳܝܶܐ
ܕ݁ܶܝܢ ܒ݁ܳܥܶܝܢ
ܗ݈ܘܰܘ ܠܶܗ
ܒ݁ܥܰܕ݂ܥܺܕ݂ܳܐ
ܘܳܐܡܪܺܝܢ
ܗ݈ܘܰܘ ܐܰܝܟ݁ܰܘ
ܗܰܘ܂</div>
<div type="v" n="12">ܘܪܶܛܢܳܐ
ܣܰܓ݁ܺܝܳܐܐ
ܡܶܛܽܠܳܬ݂ܶܗ
ܐܺܝܬ݂ ܗ݈ܘܳܐ
ܒ݁ܟ݂ܶܢܫܳܐ
ܐܺܝܬ݂ ܗ݈ܘܰܘ
ܓ݁ܶܝܪ
ܕ݁ܳܐܡܪܺܝܢ
ܕ݁ܛܳܒ݂ ܗ݈ܽܘ
ܘܰܐ݈ܚܪܳܢܶܐ
ܐܳܡܪܺܝܢ ܗ݈ܘܰܘ
ܠܳܐ ܐܶܠܳܐ
ܡܰܛܥܶܐ
ܠܥܰܡܳܐ܂</div>
<div type="v" n="13">ܠܳܐ ܕ݁ܶܝܢ
ܐ݈ܢܳܫ
ܓ݁ܰܠܝܳܐܝܺܬ݂
ܡܡܰܠܶܠ ܗ݈ܘܳܐ
ܥܠܰܘܗ݈ܝ ܡܶܛܽܠ
ܕ݁ܶܚܠܬ݂ܳܐ
ܕ݁ܺܝܗܽܘܕ݂ܳܝܶܐ܂</div>
<div type="v" n="14">ܟ݁ܰܕ݂
ܕ݁ܶܝܢ ܦ݁ܠܰܓ݂ܘ
ܝܰܘܡܳܬ݂ܳܐ
ܕ݁ܥܰܕ݂ܥܺܕ݂ܳܐ
ܣܠܶܩ ܝܶܫܽܘܥ
ܠܗܰܝܟ݁ܠܳܐ
ܘܡܰܠܶܦ݂
ܗ݈ܘܳܐ܂</div>
<div type="v" n="15">ܘܡܶܬ݁ܕ݁ܰܡܪܺܝܢ
ܗ݈ܘܰܘ
ܝܺܗܽܘܕ݂ܳܝܶܐ
ܘܳܐܡܪܺܝܢ
ܐܰܝܟ݁ܰܢܳܐ
ܝܳܕ݂ܰܥ ܗܳܢܳܐ
ܣܶܦ݂ܪܳܐ ܟ݁ܰܕ݂
ܠܳܐ ܝܺܠܶܦ݂܂</div>
<div type="v" n="16">ܥܢܳܐ
ܝܶܫܽܘܥ ܘܶܐܡܰܪ
ܝܽܘܠܦ݁ܳܢܝ ܠܳܐ
ܗܘܳܐ ܕ݁ܺܝܠܝ
ܐܶܠܳܐ ܕ݁ܗܰܘ
ܕ݁ܫܰܕ݁ܪܰܢܝ܂</div>
<div type="v" n="17">ܡܰܢ
ܕ݁ܨܳܒ݂ܶܐ
ܕ݁ܢܶܥܒ݁ܶܕ݂
ܨܶܒ݂ܝܳܢܶܗ
ܡܶܣܬ݁ܰܟ݁ܰܠ
ܝܽܘܠܦ݁ܳܢܝ ܐܶܢ
ܡܶܢ ܐܰܠܳܗܳܐ
ܗܽܘ ܐܰܘ ܐܶܢܳܐ
ܡܶܢ ܨܒ݂ܽܘܬ݂
ܢܰܦ݂ܫܝ ܡܡܰܠܶܠ
ܐ݈ܢܳܐ܂</div>
<div type="v" n="18">ܡܰܢ ܕ݁ܡܶܢ
ܨܒ݂ܽܘܬ݂
ܪܶܥܝܳܢܶܗ
ܡܡܰܠܶܠ
ܫܽܘܒ݂ܚܳܐ
ܠܢܰܦ݂ܫܶܗ
ܒ݁ܳܥܶܐ ܗܰܘ
ܕ݁ܶܝܢ
ܕ݁ܫܽܘܒ݂ܚܳܐ
ܕ݁ܡܰܢ
ܕ݁ܫܰܕ݁ܪܶܗ
ܒ݁ܳܥܶܐ ܫܰܪܺܝܪ
ܗ݈ܽܘ ܘܥܰܘܠܳܐ
ܒ݁ܠܶܒ݁ܶܗ ܠܳܐ
ܐܺܝܬ݂܂</div>
<div type="v" n="19">ܠܳܐ ܗ݈ܘܳܐ
ܡܽܘܫܶܐ ܝܰܗ݈ܒ݂
ܠܟ݂ܽܘܢ
ܢܳܡܽܘܣܳܐ ܘܠܳܐ
ܐ݈ܢܳܫ
ܡܶܢܟ݂ܽܘܢ
ܢܳܛܰܪ
ܢܳܡܽܘܣܳܐ܂</div>
<div type="v" n="20">ܡܳܢܳܐ
ܒ݁ܳܥܶܝܢ
ܐܢ݈ܬ݁ܽܘܢ
ܠܡܶܩܛܠܰܢܝ
ܥܢܳܐ ܟ݁ܶܢܫܳܐ
ܘܳܐܡܪܺܝܢ
ܕ݁ܰܝܘܳܐ ܐܺܝܬ݂
ܠܳܟ݂ ܡܰܢܽܘ
ܒ݁ܳܥܶܐ
ܠܡܶܩܛܠܳܟ݂܂</div>
<div type="v" n="21">ܥܢܳܐ
ܝܶܫܽܘܥ ܘܶܐܡܰܪ
ܠܗܽܘܢ ܚܰܕ݂
ܥܒ݂ܳܕ݂ܳܐ
ܥܶܒ݂ܕ݁ܶܬ݂
ܘܟ݂ܽܠܟ݂ܽܘܢ
ܡܶܬ݁ܕ݁ܰܡܪܺܝܢ
ܐܢ݈ܬ݁ܽܘܢ܂</div>
<div type="v" n="22">ܡܶܛܽܠ
ܗܳܢܳܐ ܡܽܘܫܶܐ
ܝܰܗ݈ܒ݂ ܠܟ݂ܽܘܢ
ܓ݁ܙܽܘܪܬ݁ܳܐ
ܠܳܐ ܗ݈ܘܳܐ
ܡܶܛܽܠ ܕ݁ܡܶܢܶܗ
ܗ݈ܝ ܡܶܢ
ܡܽܘܫܶܐ ܐܶܠܳܐ
ܕ݁ܡܶܢ
ܐܰܒ݂ܳܗܳܬ݂ܳܐ
ܗ݈ܝ
ܘܰܒ݂ܫܰܒ݁ܬ݂ܳܐ
ܓ݁ܳܙܪܺܝܢ
ܐܢ݈ܬ݁ܽܘܢ
ܒ݁ܰܪܢܳܫܳܐ܂</div>
<div type="v" n="23">ܐܶܢ
ܒ݁ܰܪܢܳܫܳܐ
ܡܶܬ݂ܓ݁ܙܰܪ
ܒ݁ܝܰܘܡܳܐ
ܕ݁ܫܰܒ݁ܬ݂ܳܐ
ܡܶܛܽܠ ܕ݁ܠܳܐ
ܢܶܫܬ݁ܪܶܐ
ܢܳܡܽܘܣܳܐ
ܕ݁ܡܽܘܫܶܐ ܥܠܰܝ
ܪܳܛܢܺܝܢ
ܐܢ݈ܬ݁ܽܘܢ
ܕ݁ܟ݂ܽܠܶܗ
ܒ݁ܰܪܢܳܫܳܐ
ܐܰܚܠܡܶܬ݂
ܒ݁ܝܰܘܡܳܐ
ܕ݁ܫܰܒ݁ܬ݂ܳܐ܂</div>
<div type="v" n="24">ܠܳܐ
ܬ݁ܶܗܘܽܘܢ
ܕ݁ܳܝܢܺܝܢ
ܒ݁ܡܰܣܰܒ݂
ܒ݁ܰܐܦ݁ܶܐ
ܐܶܠܳܐ ܕ݁ܺܝܢܳܐ
ܟ݁ܺܐܢܳܐ
ܕ݁ܽܘܢܘ܂</div>
<div type="v" n="25">ܘܳܐܡܪܺܝܢ
ܗ݈ܘܰܘ ܐ݈ܢܳܫܳܐ
ܡܶܢ ܐܽܘܪܺܫܠܶܡ
ܠܰܘ ܗܳܢܰܘ ܗܰܘ
ܕ݁ܒ݂ܳܥܶܝܢ
ܠܡܶܩܛܰܠ܂</div>
<div type="v" n="26">ܘܗܳܐ
ܓ݁ܰܠܝܳܐܝܺܬ݂
ܡܡܰܠܶܠ
ܘܡܶܕ݁ܶܡ ܠܳܐ
ܐܳܡܪܺܝܢ ܠܶܗ
ܕ݁ܰܠܡܳܐ
ܝܺܕ݂ܰܥܘ
ܩܰܫܺܝܫܰܝܢ
ܕ݁ܗܳܢܰܘ
ܫܰܪܺܝܪܳܐܝܺܬ݂
ܡܫܺܝܚܳܐ܂</div>
<div type="v" n="27">ܐܶܠܳܐ
ܠܗܳܢܳܐ
ܝܳܕ݂ܥܺܝܢ
ܚ݈ܢܰܢ ܡܶܢ
ܐܰܝܡܶܟ݁ܳܐ ܗܽܘ
ܡܫܺܝܚܳܐ ܕ݁ܶܝܢ
ܐܶܡܰܬ݂ܝ
ܕ݁ܳܐܬ݂ܶܐ ܠܳܐ
ܐ݈ܢܳܫ ܝܳܕ݂ܰܥ
ܡܶܢ ܐܰܝܡܶܟ݁ܳܐ
ܗܽܘ܂</div>
<div type="v" n="28">ܘܰܐܪܺܝܡ
ܝܶܫܽܘܥ ܩܳܠܶܗ
ܟ݁ܰܕ݂ ܡܰܠܶܦ݂
ܒ݁ܗܰܝܟ݁ܠܳܐ
ܘܶܐܡܰܪ ܘܠܺܝ
ܝܳܕ݂ܥܺܝܢ
ܐܢ݈ܬ݁ܽܘܢ ܘܡܶܢ
ܐܰܝܡܶܟ݁ܳܐ
ܐ݈ܢܳܐ
ܝܳܕ݂ܥܺܝܢ
ܐܢ݈ܬ݁ܽܘܢ ܘܡܶܢ
ܨܒ݂ܽܘܬ݂
ܢܰܦ݂ܫܝ ܠܳܐ
ܐܶܬ݂ܺܝܬ݂
ܐܶܠܳܐ ܫܰܪܺܝܪ
ܗ݈ܽܘ ܡܰܢ
ܕ݁ܫܰܕ݁ܪܰܢܝ
ܗܰܘ
ܕ݁ܰܐܢ݈ܬ݁ܽܘܢ
ܠܳܐ ܝܳܕ݂ܥܺܝܢ
ܐܢ݈ܬ݁ܽܘܢ
ܠܶܗ܂</div>
<div type="v" n="29">ܐܶܢܳܐ
ܕ݁ܶܝܢ ܝܳܕ݂ܰܥ
ܐ݈ܢܳܐ ܠܶܗ
ܕ݁ܡܶܢ ܠܘܳܬ݂ܶܗ
ܐܶܢܳܐ ܘܗܽܘ
ܫܰܕ݁ܪܰܢܝ܂</div>
<div type="v" n="30">ܘܰܒ݂ܥܰܘ
ܠܡܶܐܚܕ݁ܶܗ
ܘܠܳܐ ܐ݈ܢܳܫ
ܐܰܪܡܺܝ
ܥܠܰܘܗ݈ܝ
ܐܺܝܕ݂ܰܝܳܐ
ܡܶܛܽܠ ܕ݁ܠܳܐ
ܥܕ݂ܰܟ݁ܺܝܠ
ܐܶܬ݂ܳܬ݂
ܗ݈ܘܳܬ݂
ܫܳܥܬ݂ܶܗ܂</div>
<div type="v" n="31">ܣܰܓ݁ܺܝܶܐܐ
ܕ݁ܶܝܢ ܡܶܢ
ܟ݁ܶܢܫܳܐ
ܗܰܝܡܶܢܘ ܒ݁ܶܗ
ܘܳܐܡܪܺܝܢ
ܡܫܺܝܚܳܐ ܡܳܐ
ܕ݁ܳܐܬ݂ܶܐ ܠܡܳܐ
ܕ݁ܝܰܬ݁ܺܝܪܳܢ
ܡܶܢ ܗܳܠܶܝܢ
ܐܳܬ݂ܘܳܬ݂ܳܐ
ܕ݁ܥܳܒ݂ܶܕ݂
ܗܳܢܳܐ
ܥܳܒ݂ܶܕ݂܂</div>
<div type="v" n="32">ܘܰܫܡܰܥܘ
ܦ݁ܪܺܝܫܶܐ
ܠܟ݂ܶܢܫܶܐ
ܕ݁ܰܡܡܰܠܠܺܝܢ
ܥܠܰܘܗ݈ܝ
ܗܳܠܶܝܢ
ܘܫܰܕ݁ܰܪܘ
ܗܶܢܽܘܢ
ܘܪܰܒ݁ܰܝ
ܟ݁ܳܗܢܶܐ
ܕ݁ܰܚܫܶܐ
ܕ݁ܢܶܐܚܕ݁ܽܘܢܳܝܗ݈ܝ܂</div>
<div type="v" n="33">ܘܶܐܡܰܪ
ܝܶܫܽܘܥ ܩܰܠܺܝܠ
ܬ݁ܽܘܒ݂
ܙܰܒ݂ܢܳܐ
ܥܰܡܟ݂ܽܘܢ
ܐܶܢܳܐ ܘܳܐܙܶܠ
ܐ݈ܢܳܐ ܠܘܳܬ݂
ܡܰܢ
ܕ݁ܫܰܕ݁ܪܰܢܝ܂</div>
<div type="v" n="34">ܘܬ݂ܶܒ݂ܥܽܘܢܳܢܝ
ܘܠܳܐ
ܬ݁ܶܫܟ݁ܚܽܘܢܳܢܝ
ܘܰܐܝܟ݁ܳܐ
ܕ݁ܶܐܢܳܐ
ܐܺܝܬ݂ܰܝ ܠܳܐ
ܡܶܫܟ݁ܚܺܝܢ
ܐܢ݈ܬ݁ܽܘܢ
ܠܡܶܐܬ݂ܳܐ܂</div>
<div type="v" n="35">ܐܳܡܪܺܝܢ
ܝܺܗܽܘܕ݂ܳܝܶܐ
ܒ݁ܢܰܦ݂ܫܗܽܘܢ
ܠܰܐܝܟ݁ܳܐ
ܥܬ݂ܺܝܕ݂ ܗܳܢܳܐ
ܠܡܺܐܙܰܠ
ܕ݁ܰܚܢܰܢ ܠܳܐ
ܡܶܫܟ݁ܚܺܝܢ
ܚ݈ܢܰܢ ܠܶܗ
ܠܡܳܐ ܟ݁ܰܝ
ܠܰܐܬ݂ܪܰܘܳܬ݂ܳܐ
ܕ݁ܥܰܡ݈ܡܶܐ
ܥܬ݂ܺܝܕ݂
ܕ݁ܢܺܐܙܰܠ
ܘܢܰܠܶܦ݂
ܠܚܰܢܦ݂ܶܐ܂</div>
<div type="v" n="36">ܡܳܢܳܐ ܗܺܝ
ܗܳܕ݂ܶܐ
ܡܶܠܬ݂ܳܐ
ܕ݁ܶܐܡܰܪ
ܕ݁ܬ݂ܶܒ݂ܥܽܘܢܳܢܝ
ܘܠܳܐ
ܬ݁ܶܫܟ݁ܚܽܘܢܳܢܝ
ܘܰܐܝܟ݁ܳܐ
ܕ݁ܶܐܢܳܐ
ܐܺܝܬ݂ܰܝ
ܐܰܢ݈ܬ݁ܽܘܢ ܠܳܐ
ܡܶܫܟ݁ܚܺܝܢ
ܐܢ݈ܬ݁ܽܘܢ
ܠܡܶܐܬ݂ܳܐ܂</div>
<div type="v" n="37">ܒ݁ܝܰܘܡܳܐ
ܕ݁ܶܝܢ ܪܰܒ݁ܳܐ
ܕ݁ܺܐܝܬ݂ܰܘܗ݈ܝ
ܐ݈ܚܪܳܝܳܐ
ܕ݁ܥܰܕ݂ܥܺܕ݂ܳܐ
ܩܳܐܶܡ ܗ݈ܘܳܐ
ܝܶܫܽܘܥ ܘܩܳܥܶܐ
ܘܳܐܡܰܪ ܐܶܢ
ܐ݈ܢܳܫ ܨܗܶܐ
ܢܺܐܬ݂ܶܐ
ܠܘܳܬ݂ܝ
ܘܢܶܫܬ݁ܶܐ܂</div>
<div type="v" n="38">ܟ݁ܽܠ ܡܰܢ
ܕ݁ܰܡܗܰܝܡܶܢ
ܒ݁ܺܝ
ܐܰܝܟ݁ܰܢܳܐ
ܕ݁ܶܐܡܰܪܘ
ܟ݁ܬ݂ܳܒ݂ܶܐ
ܢܰܗܪܰܘܳܬ݂ܳܐ
ܕ݁ܡܰܝܳܐ ܚܰܝܶܐ
ܢܶܪܕ݁ܽܘܢ ܡܶܢ
ܟ݁ܰܪܣܶܗ܂</div>
<div type="v" n="39">ܗܳܕ݂ܶܐ
ܕ݁ܶܝܢ ܐܶܡܰܪ
ܥܰܠ ܪܽܘܚܳܐ
ܕ݁ܰܥܬ݂ܺܝܕ݂ܺܝܢ
ܗ݈ܘܰܘ
ܠܰܡܩܰܒ݁ܳܠܽܘ
ܐܰܝܠܶܝܢ
ܕ݁ܰܡܗܰܝܡܢܺܝܢ
ܒ݁ܶܗ ܠܳܐ
ܓ݁ܶܝܪ
ܥܕ݂ܰܟ݁ܺܝܠ
ܐܶܬ݂ܝܰܗܒ݁ܰܬ݂
ܗ݈ܘܳܬ݂ ܪܽܘܚܳܐ
ܡܶܛܽܠ ܕ݁ܠܳܐ
ܥܕ݂ܰܟ݁ܺܝܠ
ܐܶܫܬ݁ܰܒ݁ܰܚ
ܗ݈ܘܳܐ
ܝܶܫܽܘܥ܂</div>
<div type="v" n="40">ܣܰܓ݁ܺܝܶܐܐ
ܕ݁ܶܝܢ ܡܶܢ
ܟ݁ܶܢܫܶܐ
ܕ݁ܰܫܡܰܥܘ
ܡܶܠܰܘܗ݈ܝ
ܐܳܡܪܺܝܢ ܗ݈ܘܰܘ
ܗܳܢܰܘ
ܫܰܪܺܝܪܳܐܝܺܬ݂
ܢܒ݂ܺܝܳܐ܂</div>
<div type="v" n="41">ܐ݈ܚܪܳܢܶܐ
ܐܳܡܪܺܝܢ ܗ݈ܘܰܘ
ܗܳܢܰܘ ܡܫܺܝܚܳܐ
ܐ݈ܚܪܳܢܶܐ
ܐܳܡܪܺܝܢ
ܕ݁ܰܠܡܳܐ ܡܶܢ
ܓ݁ܠܺܝܠܳܐ
ܐܳܬ݂ܶܐ
ܡܫܺܝܚܳܐ܂</div>
<div type="v" n="42">ܠܳܐ ܗ݈ܘܳܐ
ܟ݁ܬ݂ܳܒ݂ܳܐ
ܐܶܡܰܪ ܕ݁ܡܶܢ
ܙܰܪܥܶܗ
ܕ݁ܕ݂ܰܘܺܝܕ݂
ܘܡܶܢ
ܒ݁ܶܝܬ݂‌ܠܚܶܡ
ܩܪܺܝܬ݂ܳܐ
ܕ݁ܺܝܠܶܗ
ܕ݁ܕ݂ܰܘܺܝܕ݂
ܐܳܬ݂ܶܐ
ܡܫܺܝܚܳܐ܂</div>
<div type="v" n="43">ܘܰܗܘܳܬ݂
ܗ݈ܘܳܬ݂
ܦ݁ܳܠܓ݁ܽܘܬ݂ܳܐ
ܒ݁ܟ݂ܶܢܫܶܐ
ܡܶܛܽܠܳܬ݂ܶܗ܂</div>
<div type="v" n="44">ܘܺܐܝܬ݂
ܗ݈ܘܰܘ
ܐ݈ܢܳܫܺܝܢ
ܡܶܢܗܽܘܢ
ܕ݁ܨܳܒ݂ܶܝܢ
ܗ݈ܘܰܘ
ܕ݁ܢܶܐܚܕ݁ܽܘܢܳܝܗ݈ܝ
ܐܶܠܳܐ ܠܳܐ
ܐ݈ܢܳܫ ܐܰܪܡܺܝ
ܥܠܰܘܗ݈ܝ
ܐܺܝܕ݂ܰܝܳܐ܂</div>
<div type="v" n="45">ܘܶܐܬ݂ܰܘ
ܕ݁ܰܚܫܶܐ
ܗܳܢܽܘܢ ܠܘܳܬ݂
ܪܰܒ݁ܰܝ
ܟ݁ܳܗܢܶܐ
ܘܰܦ݂ܪܺܝܫܶܐ
ܘܶܐܡܰܪܘ ܠܗܽܘܢ
ܟ݁ܳܗܢܶܐ
ܠܡܳܢܳܐ ܠܳܐ
ܐܰܝܬ݁ܺܝܬ݁ܽܘܢܳܝܗ݈ܝ܂</div>
<div type="v" n="46">ܐܳܡܪܺܝܢ
ܠܗܽܘܢ ܕ݁ܰܚܫܶܐ
ܠܳܐ ܡܶܡܬ݂ܽܘܡ
ܗܳܟ݂ܰܢܳܐ
ܡܰܠܶܠ
ܒ݁ܰܪܢܳܫܳܐ
ܐܰܝܟ݂
ܕ݁ܰܡܡܰܠܶܠ
ܓ݁ܰܒ݂ܪܳܐ
ܗܳܢܳܐ܂</div>
<div type="v" n="47">ܐܳܡܪܺܝܢ
ܠܗܽܘܢ
ܦ݁ܪܺܝܫܶܐ ܠܡܳܐ
ܐܳܦ݂
ܐܰܢ݈ܬ݁ܽܘܢ
ܛܥܰܝܬ݁ܽܘܢ܂</div>
<div type="v" n="48">ܠܡܳܐ
ܐ݈ܢܳܫ ܡܶܢ
ܪܺܫܶܐ ܐܰܘ ܡܶܢ
ܦ݁ܪܺܝܫܶܐ
ܗܰܝܡܶܢܘ
ܒ݁ܶܗ܂</div>
<div type="v" n="49">ܐܶܠܳܐ ܐܶܢ
ܥܰܡܳܐ ܗܳܢܳܐ
ܕ݁ܠܳܐ ܝܳܕ݂ܰܥ
ܢܳܡܽܘܣܳܐ
ܠܺܝܛܺܝܢ
ܐܶܢܽܘܢ܂</div>
<div type="v" n="50">ܐܳܡܰܪ
ܠܗܽܘܢ
ܢܺܝܩܳܕ݂ܺܡܳܘܣ
ܚܰܕ݂ ܡܶܢܗܽܘܢ
ܗܰܘ ܕ݁ܶܐܬ݂ܳܐ
ܗ݈ܘܳܐ ܠܘܳܬ݂
ܝܶܫܽܘܥ
ܒ݁ܠܺܠܝܳܐ܂</div>
<div type="v" n="51">ܕ݁ܰܠܡܳܐ
ܢܳܡܽܘܣܳܐ
ܕ݁ܺܝܠܰܢ
ܡܚܰܝܶܒ݂
ܠܒ݂ܰܪܢܳܫܳܐ
ܐܶܠܳܐ ܐܶܢ
ܢܶܫܡܰܥ ܡܶܢܶܗ
ܠܽܘܩܕ݂ܰܡ
ܘܢܶܕ݁ܰܥ ܡܳܢܳܐ
ܥܒ݂ܰܕ݂܂</div>
<div type="v" n="52">ܥܢܰܘ
ܘܳܐܡܪܺܝܢ ܠܶܗ
ܠܡܳܐ ܐܳܦ݂
ܐܰܢ݈ܬ݁ ܡܶܢ
ܓ݁ܠܺܝܠܳܐ
ܐܰܢ݈ܬ݁ ܒ݁ܨܺܝ
ܘܰܚܙܺܝ
ܕ݁ܰܢܒ݂ܺܝܳܐ
ܡܶܢ ܓ݁ܠܺܝܠܳܐ
ܠܳܐ ܩܳܐܶܡ܂</div>
<div type="v" n="53">ܐܶܙܰܠ
ܗܳܟ݂ܺܝܠ
ܟ݁ܽܠܚܰܕ݂
ܠܒ݂ܰܝܬ݁ܶܗ܂</div>
</div>
<div type="ch" n="8">
<div type="title" n="title"> ܀ ܝܘܚܢܢ ܚܚ </div>
<div type="v" n="1">ܝܶܫܽܘܥ
ܕ݁ܶܝܢ ܐܶܙܰܠ
ܠܛܽܘܪܳܐ
ܕ݁ܙܰܝܬ݁ܶܐ܂</div>
<div type="v" n="2">ܒ݁ܨܰܦ݂ܪܳܐ
ܕ݁ܶܝܢ ܬ݁ܽܘܒ݂
ܐܶܬ݂ܳܐ
ܠܗܰܝܟ݁ܠܳܐ
ܘܟ݂ܽܠܶܗ ܥܰܡܳܐ
ܐܳܬ݂ܶܐ ܗ݈ܘܳܐ
ܠܘܳܬ݂ܶܗ
ܘܟ݂ܰܕ݂
ܝܳܬ݂ܶܒ݂
ܡܰܠܶܦ݂ ܗ݈ܘܳܐ
ܠܗܽܘܢ܂</div>
<div type="v" n="3">ܐܰܝܬ݁ܺܝܘ
ܕ݁ܶܝܢ ܣܳܦ݂ܪܶܐ
ܘܰܦ݂ܪܺܝܫܶܐ
ܠܰܐܢ݈ܬ݁ܬ݂ܳܐ
ܕ݁ܶܐܬ݁ܬ݁ܰܚܕ݁ܰܬ݂
ܒ݁ܓ݂ܰܘܪܳܐ
ܘܟ݂ܰܕ݂
ܐܰܩܺܝܡܽܘܗ
ܒ݁ܰܡܨܰܥܬ݂ܳܐ܂</div>
<div type="v" n="4">ܐܳܡܪܺܝܢ
ܠܶܗ ܡܰܠܦ݂ܳܢܳܐ
ܗܳܕ݂ܶܐ
ܐܰܢ݈ܬ݁ܬ݂ܳܐ
ܐܶܬ݁ܬ݁ܰܚܕ݁ܰܬ݂
ܓ݁ܰܠܝܳܐܝܺܬ݂
ܒ݁ܶܗ
ܒ݁ܣܽܘܥܪܳܢܳܐ
ܕ݁ܓ݂ܰܘܪܳܐ܂</div>
<div type="v" n="5">ܘܰܒ݂ܢܳܡܽܘܣܳܐ
ܕ݁ܶܝܢ
ܕ݁ܡܽܘܫܶܐ
ܦ݁ܰܩܶܕ݂
ܕ݁ܰܠܕ݂ܰܐܝܟ݂
ܗܳܠܶܝܢ
ܢܶܪܓ݁ܽܘܡ
ܐܰܢ݈ܬ݁
ܗܳܟ݂ܺܝܠ ܡܳܢܳܐ
ܐܳܡܰܪ
ܐܰܢ݈ܬ݁܂</div>
<div type="v" n="6">ܗܳܕ݂ܶܐ
ܐܶܡܰܪܘ ܟ݁ܰܕ݂
ܡܢܰܣܶܝܢ ܠܶܗ
ܐܰܝܟ݁ܰܢܳܐ
ܕ݁ܬ݂ܶܗܘܶܐ
ܠܗܽܘܢ
ܕ݁ܰܢܩܰܛܪܓ݂ܽܘܢܳܝܗ݈ܝ
ܝܶܫܽܘܥ ܕ݁ܶܝܢ
ܟ݁ܰܕ݂ ܠܬ݂ܰܚܬ݁
ܐܶܬ݂ܓ݁ܗܶܢ
ܡܰܟ݂ܬ݁ܶܒ݂
ܗ݈ܘܳܐ ܥܰܠ
ܐܰܪܥܳܐ܂</div>
<div type="v" n="7">ܟ݁ܰܕ݂
ܕ݁ܶܝܢ
ܟ݁ܰܬ݁ܰܪܘ
ܟ݁ܰܕ݂
ܡܫܰܐܠܺܝܢ ܠܶܗ
ܐܶܬ݂ܦ݁ܫܶܛ
ܘܶܐܡܰܪ ܠܗܽܘܢ
ܐܰܝܢܳܐ
ܡܶܢܟ݂ܽܘܢ
ܕ݁ܺܐܝܬ݂ܰܘܗ݈ܝ
ܕ݁ܠܳܐ ܚܛܳܗ
ܩܰܕ݂ܡܳܝܳܐ
ܢܶܫܕ݁ܶܐ ܥܠܶܝܗ
ܟ݁ܺܐܦ݂ܳܐ܂</div>
<div type="v" n="8">ܘܬ݂ܽܘܒ݂
ܟ݁ܰܕ݂
ܐܶܬ݂ܓ݁ܗܶܢ
ܟ݁ܳܬ݂ܶܒ݂
ܗ݈ܘܳܐ ܥܰܠ
ܐܰܪܥܳܐ܂</div>
<div type="v" n="9">ܗܶܢܽܘܢ
ܕ݁ܶܝܢ ܟ݁ܰܕ݂
ܫܡܰܥܘ
ܢܳܦ݂ܩܺܝܢ
ܗ݈ܘܰܘ ܚܰܕ݂
ܚܰܕ݂ ܟ݁ܰܕ݂
ܫܰܪܺܝܘ ܡܶܢ
ܩܰܫܺܝܫܶܐ
ܘܶܐܫܬ݁ܰܒ݂ܩܰܬ݂
ܐܰܢ݈ܬ݁ܬ݂ܳܐ
ܠܚܽܘܕ݂ܶܝܗ
ܟ݁ܰܕ݂
ܐܺܝܬ݂ܶܝܗ
ܒ݁ܰܡܨܰܥܬ݂ܳܐ܂</div>
<div type="v" n="10">ܟ݁ܰܕ݂
ܕ݁ܶܝܢ
ܐܶܬ݂ܦ݁ܫܶܛ
ܝܶܫܽܘܥ ܐܶܡܰܪ
ܠܳܗ
ܠܰܐܢ݈ܬ݁ܬ݂ܳܐ
ܐܰܝܟ݁ܳܐ
ܐܺܝܬ݂ܰܝܗܽܘܢ
ܠܳܐ ܐ݈ܢܳܫ
ܚܰܝܒ݂ܶܟ݂ܝ܂</div>
<div type="v" n="11">ܗܳܝ ܕ݁ܶܝܢ
ܐܶܡܪܰܬ݂ ܘܠܳܐ
ܐ݈ܢܳܫ ܡܳܪܝܳܐ
ܐܶܡܰܪ ܕ݁ܶܝܢ
ܝܶܫܽܘܥ
ܐܳܦ݂ܠܳܐ ܐܶܢܳܐ
ܡܚܰܝܶܒ݂ ܐ݈ܢܳܐ
ܠܶܟ݂ܝ ܙܶܠܝ
ܘܡܶܢ ܗܳܫܳܐ
ܬ݁ܽܘܒ݂ ܠܳܐ
ܬ݁ܶܚܛܶܝܢ܂</div>
<div type="v" n="12">ܬ݁ܽܘܒ݂
ܕ݁ܶܝܢ ܡܰܠܶܠ
ܥܰܡܗܽܘܢ
ܝܶܫܽܘܥ ܘܶܐܡܰܪ
ܐܶܢܳܐ ܐ݈ܢܳܐ
ܢܽܘܗܪܶܗ
ܕ݁ܥܳܠܡܳܐ ܡܰܢ
ܕ݁ܒ݂ܳܬ݂ܰܪܝ
ܐܳܬ݂ܶܐ ܠܳܐ
ܢܗܰܠܶܟ݂
ܒ݁ܚܶܫܽܘܟ݂ܳܐ
ܐܶܠܳܐ ܢܶܫܟ݁ܰܚ
ܠܶܗ ܢܽܘܗܪܳܐ
ܕ݁ܚܰܝܶܐ܂</div>
<div type="v" n="13">ܐܳܡܪܺܝܢ
ܠܶܗ ܦ݁ܪܺܝܫܶܐ
ܐܰܢ݈ܬ݁ ܥܰܠ
ܢܰܦ݂ܫܳܟ݂
ܡܰܣܗܶܕ݂
ܐܰܢ݈ܬ݁
ܣܳܗܕ݁ܽܘܬ݂ܳܟ݂
ܠܳܐ ܗܘܳܬ݂
ܫܰܪܺܝܪܳܐ܂</div>
<div type="v" n="14">ܥܢܳܐ
ܝܶܫܽܘܥ ܘܶܐܡܰܪ
ܠܗܽܘܢ ܐܳܦ݂ܶܢ
ܐܶܢܳܐ ܡܰܣܗܶܕ݂
ܐ݈ܢܳܐ ܥܰܠ
ܢܰܦ݂ܫܝ
ܫܰܪܺܝܪܳܐ ܗ݈ܝ
ܣܳܗܕ݁ܽܘܬ݂ܝ
ܡܶܛܽܠ
ܕ݁ܝܳܕ݂ܰܥ
ܐ݈ܢܳܐ ܡܶܢ
ܐܰܝܡܶܟ݁ܳܐ
ܐܶܬ݂ܺܝܬ݂
ܘܠܰܐܝܟ݁ܳܐ
ܐܳܙܶܠ ܐ݈ܢܳܐ
ܐܰܢ݈ܬ݁ܽܘܢ
ܕ݁ܶܝܢ ܠܳܐ
ܝܳܕ݂ܥܺܝܢ
ܐܢ݈ܬ݁ܽܘܢ ܡܶܢ
ܐܰܝܡܶܟ݁ܳܐ
ܐܶܬ݂ܺܝܬ݂ ܘܠܳܐ
ܠܰܐܝܟ݁ܳܐ
ܐܳܙܶܠ ܐ݈ܢܳܐ܂</div>
<div type="v" n="15">ܐܰܢ݈ܬ݁ܽܘܢ
ܦ݁ܰܓ݂ܪܳܢܳܐܝܺܬ݂
ܕ݁ܳܝܢܺܝܢ
ܐܢ݈ܬ݁ܽܘܢ
ܐܶܢܳܐ ܠܐ݈ܢܳܫ
ܠܳܐ ܕ݁ܳܐܶܢ
ܐ݈ܢܳܐ܂</div>
<div type="v" n="16">ܘܶܐܢ
ܕ݁ܳܐܶܢ ܐ݈ܢܳܐ
ܕ݁ܶܝܢ ܕ݁ܺܝܢܝ
ܫܰܪܺܝܪ ܗ݈ܽܘ
ܡܶܛܽܠ ܕ݁ܠܳܐ
ܗ݈ܘܺܝܬ݂
ܒ݁ܰܠܚܽܘܕ݂ܰܝ
ܐܶܠܳܐ ܐܶܢܳܐ
ܘܳܐܒ݂ܝ
ܕ݁ܫܰܕ݁ܪܰܢܝ܂</div>
<div type="v" n="17">ܘܰܒ݂ܢܳܡܽܘܣܟ݂ܽܘܢ
ܕ݁ܶܝܢ
ܟ݁ܬ݂ܺܝܒ݂
ܕ݁ܣܳܗܕ݁ܽܘܬ݂ܳܐ
ܕ݁ܰܬ݂ܪܶܝܢ
ܓ݁ܰܒ݂ܪܺܝܢ
ܫܰܪܺܝܪܳܐ
ܗ݈ܝ܂</div>
<div type="v" n="18">ܐܶܢܳܐ
ܐ݈ܢܳܐ
ܕ݁ܣܳܗܶܕ݂
ܐ݈ܢܳܐ ܥܰܠ
ܢܰܦ݂ܫܝ ܘܳܐܒ݂ܝ
ܕ݁ܫܰܕ݁ܪܰܢܝ
ܣܳܗܶܕ݂ ܥܠܰܝ܂</div>
<div type="v" n="19">ܐܳܡܪܺܝܢ
ܠܶܗ ܐܰܝܟ݁ܰܘ
ܐܰܒ݂ܽܘܟ݂ ܥܢܳܐ
ܝܶܫܽܘܥ ܘܶܐܡܰܪ
ܠܗܽܘܢ ܘܠܳܐ
ܠܺܝ ܝܳܕ݂ܥܺܝܢ
ܐܢ݈ܬ݁ܽܘܢ ܘܠܳܐ
ܠܳܐܒ݂ܝ ܐܶܠܽܘ
ܠܺܝ ܝܳܕ݂ܥܺܝܢ
ܗ݈ܘܰܝܬ݁ܽܘܢ
ܐܳܦ݂ ܠܳܐܒ݂ܝ
ܝܳܕ݂ܥܺܝܢ
ܗ݈ܘܰܝܬ݁ܽܘܢ܂</div>
<div type="v" n="20">ܗܳܠܶܝܢ
ܡܶܠܶܐ ܡܰܠܶܠ
ܒ݁ܶܝܬ݂ ܓ݁ܰܙܳܐ
ܟ݁ܰܕ݂ ܡܰܠܶܦ݂
ܒ݁ܗܰܝܟ݁ܠܳܐ
ܘܠܳܐ ܐ݈ܢܳܫ
ܐܰܚܕ݁ܶܗ ܠܳܐ
ܓ݁ܶܝܪ
ܥܕ݂ܰܟ݁ܺܝܠ
ܐܶܬ݂ܳܬ݂
ܗ݈ܘܳܬ݂
ܫܳܥܬ݂ܶܗ܂</div>
<div type="v" n="21">ܐܳܡܰܪ
ܠܗܽܘܢ ܬ݁ܽܘܒ݂
ܝܶܫܽܘܥ ܐܶܢܳܐ
ܐܳܙܶܠ ܐ݈ܢܳܐ
ܘܬ݂ܶܒ݂ܥܽܘܢܳܢܝ
ܘܰܬ݂ܡܽܘܬ݂ܽܘܢ
ܒ݁ܰܚܛܳܗܰܝܟ݁ܽܘܢ
ܘܰܐܝܟ݁ܳܐ
ܕ݁ܶܐܢܳܐ ܐܳܙܶܠ
ܐ݈ܢܳܐ
ܐܰܢ݈ܬ݁ܽܘܢ ܠܳܐ
ܡܶܫܟ݁ܚܺܝܢ
ܐܢ݈ܬ݁ܽܘܢ
ܠܡܶܐܬ݂ܳܐ܂</div>
<div type="v" n="22">ܐܳܡܪܺܝܢ
ܝܺܗܽܘܕ݂ܳܝܶܐ
ܠܡܳܐ ܟ݁ܰܝ
ܢܰܦ݂ܫܶܗ ܩܳܛܶܠ
ܕ݁ܳܐܡܰܪ
ܕ݁ܰܐܝܟ݁ܳܐ
ܕ݁ܶܐܢܳܐ ܐܳܙܶܠ
ܐ݈ܢܳܐ
ܐܰܢ݈ܬ݁ܽܘܢ ܠܳܐ
ܡܶܫܟ݁ܚܺܝܢ
ܐܢ݈ܬ݁ܽܘܢ
ܠܡܶܐܬ݂ܳܐ܂</div>
<div type="v" n="23">ܘܶܐܡܰܪ
ܠܗܽܘܢ
ܐܰܢ݈ܬ݁ܽܘܢ ܡܶܢ
ܕ݁ܰܠܬ݂ܰܚܬ݁
ܐܰܢ݈ܬ݁ܽܘܢ
ܘܶܐܢܳܐ ܡܶܢ
ܕ݁ܰܠܥܶܠ ܐ݈ܢܳܐ
ܐܰܢ݈ܬ݁ܽܘܢ ܡܶܢ
ܗܳܢܳܐ
ܐܰܢ݈ܬ݁ܽܘܢ
ܥܳܠܡܳܐ ܐܶܢܳܐ
ܠܳܐ ܗ݈ܘܺܝܬ݂
ܡܶܢ ܗܳܢܳܐ
ܥܳܠܡܳܐ܂</div>
<div type="v" n="24">ܐܶܡܪܶܬ݂
ܠܟ݂ܽܘܢ
ܕ݁ܰܬ݂ܡܽܘܬ݂ܽܘܢ
ܒ݁ܰܚܛܳܗܰܝܟ݁ܽܘܢ
ܐܶܠܳܐ ܓ݁ܶܝܪ
ܬ݁ܗܰܝܡܢܽܘܢ
ܕ݁ܶܐܢܳܐ ܐ݈ܢܳܐ
ܬ݁ܡܽܘܬ݂ܽܘܢ
ܒ݁ܰܚܛܳܗܰܝܟ݁ܽܘܢ܂</div>
<div type="v" n="25">ܐܳܡܪܺܝܢ
ܝܺܗܽܘܕ݂ܳܝܶܐ
ܐܰܢ݈ܬ݁ ܡܰܢ
ܐܰܢ݈ܬ݁ ܐܳܡܰܪ
ܠܗܽܘܢ ܝܶܫܽܘܥ
ܐܳܦ݂ܶܢ
ܕ݁ܫܰܪܺܝܬ݂
ܕ݁ܶܐܡܰܠܶܠ
ܥܰܡܟ݂ܽܘܢ܂</div>
<div type="v" n="26">ܣܰܓ݁ܺܝ
ܐܺܝܬ݂ ܠܺܝ
ܥܠܰܝܟ݁ܽܘܢ
ܠܡܺܐܡܰܪ
ܘܠܰܡܕ݂ܳܢ
ܐܶܠܳܐ ܡܰܢ
ܕ݁ܫܰܕ݁ܪܰܢܝ
ܫܰܪܺܝܪ ܗ݈ܽܘ
ܘܶܐܢܳܐ
ܐܰܝܠܶܝܢ
ܕ݁ܫܶܡܥܶܬ݂
ܡܶܢܶܗ ܗܳܠܶܝܢ
ܗ݈ܽܘ ܡܡܰܠܶܠ
ܐ݈ܢܳܐ
ܒ݁ܥܳܠܡܳܐ܂</div>
<div type="v" n="27">ܘܠܳܐ
ܝܺܕ݂ܰܥܘ ܕ݁ܥܰܠ
ܐܰܒ݂ܳܐ ܐܶܡܰܪ
ܠܗܽܘܢ܂</div>
<div type="v" n="28">ܐܳܡܰܪ
ܠܗܽܘܢ ܬ݁ܽܘܒ݂
ܝܶܫܽܘܥ
ܐܶܡܰܬ݂ܝ
ܕ݁ܰܬ݂ܪܺܝܡܽܘܢܶܗ
ܠܰܒ݂ܪܶܗ
ܕ݁ܐ݈ܢܳܫܳܐ
ܗܳܝܕ݁ܶܝܢ
ܬ݁ܶܕ݁ܥܽܘܢ
ܕ݁ܶܐܢܳܐ ܐ݈ܢܳܐ
ܘܡܶܕ݁ܶܡ ܡܶܢ
ܨܒ݂ܽܘܬ݂
ܢܰܦ݂ܫܝ ܠܳܐ
ܥܳܒ݂ܶܕ݂ ܐ݈ܢܳܐ
ܐܶܠܳܐ
ܐܰܝܟ݁ܰܢܳܐ
ܕ݁ܰܐܠܦ݂ܰܢܝ
ܐܳܒ݂ܝ
ܗܳܟ݂ܘܳܬ݂ ܗ݈ܽܘ
ܡܡܰܠܶܠ
ܐ݈ܢܳܐ܂</div>
<div type="v" n="29">ܘܡܰܢ
ܕ݁ܫܰܕ݁ܪܰܢܝ
ܥܰܡܝ
ܐܺܝܬ݂ܰܘܗ݈ܝ
ܘܠܳܐ ܫܰܒ݂ܩܰܢܝ
ܒ݁ܰܠܚܽܘܕ݂ܰܝ
ܐܳܒ݂ܝ ܡܶܛܽܠ
ܕ݁ܶܐܢܳܐ
ܡܶܕ݁ܶܡ
ܕ݁ܫܳܦ݂ܰܪ ܠܶܗ
ܥܳܒ݂ܶܕ݂ ܐ݈ܢܳܐ
ܒ݁ܟ݂ܽܠܙܒ݂ܰܢ܂</div>
<div type="v" n="30">ܟ݁ܰܕ݂
ܗܳܠܶܝܢ ܡܡܰܠܶܠ
ܗ݈ܘܳܐ
ܣܰܓ݁ܺܝܶܐܐ
ܗܰܝܡܶܢܘ
ܒ݁ܶܗ܂</div>
<div type="v" n="31">ܘܶܐܡܰܪ
ܝܶܫܽܘܥ
ܠܗܳܢܽܘܢ
ܝܺܗܽܘܕ݂ܳܝܶܐ
ܕ݁ܗܰܝܡܶܢܘ
ܒ݁ܶܗ ܐܶܢ
ܐܰܢ݈ܬ݁ܽܘܢ
ܬ݁ܟ݂ܰܬ݁ܪܽܘܢ
ܒ݁ܡܶܠܰܬ݂ܝ
ܫܰܪܺܝܪܳܐܝܺܬ݂
ܬ݁ܰܠܡܺܝܕ݂ܰܝ
ܐܰܢ݈ܬ݁ܽܘܢ܂</div>
<div type="v" n="32">ܘܬ݂ܶܕ݁ܥܽܘܢ
ܫܪܳܪܳܐ ܘܗܽܘ
ܫܪܳܪܳܐ
ܢܚܰܪܰܪܟ݂ܽܘܢ܂</div>
<div type="v" n="33">ܐܳܡܪܺܝܢ
ܠܶܗ ܙܰܪܥܶܗ
ܚܢܰܢ
ܕ݁ܰܐܒ݂ܪܳܗܳܡ
ܘܡܶܢ ܡܬ݂ܽܘܡ
ܥܰܒ݂ܕ݁ܽܘܬ݂ܳܐ
ܠܐ݈ܢܳܫ ܠܳܐ
ܦ݁ܠܺܝܚܳܐ ܠܰܢ
ܐܰܝܟ݁ܰܢܳܐ
ܐܳܡܰܪ ܐܰܢ݈ܬ݁
ܕ݁ܬ݂ܶܗܘܽܘܢ
ܒ݁ܢܰܝ
ܚܺܐܪܶܐ܂</div>
<div type="v" n="34">ܐܳܡܰܪ
ܠܗܽܘܢ ܝܶܫܽܘܥ
ܐܰܡܺܝܢ ܐܰܡܺܝܢ
ܐܳܡܰܪܢܳܐ
ܠܟ݂ܽܘܢ
ܕ݁ܟ݂ܽܠܡܰܢ
ܕ݁ܥܳܒ݂ܶܕ݂
ܚܛܺܝܬ݂ܳܐ
ܥܰܒ݂ܕ݁ܳܗ ܗ݈ܽܘ
ܕ݁ܰܚܛܺܝܬ݂ܳܐ܂</div>
<div type="v" n="35">ܘܥܰܒ݂ܕ݁ܳܐ
ܠܳܐ ܡܩܰܘܶܐ
ܠܥܳܠܰܡ
ܒ݁ܒ݂ܰܝܬ݁ܳܐ
ܒ݁ܪܳܐ ܕ݁ܶܝܢ
ܠܥܳܠܰܡ
ܡܩܰܘܶܐ܂</div>
<div type="v" n="36">ܐܶܢ ܗܽܘ
ܗܳܟ݂ܺܝܠ
ܕ݁ܰܒ݂ܪܳܐ
ܢܚܰܪܰܪܟ݂ܽܘܢ
ܫܰܪܺܝܪܳܐܝܺܬ݂
ܬ݁ܶܗܘܽܘܢ
ܒ݁ܢܰܝ
ܚܺܐܪܶܐ܂</div>
<div type="v" n="37">ܝܳܕ݂ܰܥ
ܐ݈ܢܳܐ
ܕ݁ܙܰܪܥܶܗ
ܐܰܢ݈ܬ݁ܽܘܢ
ܕ݁ܰܐܒ݂ܪܳܗܳܡ
ܐܶܠܳܐ ܒ݁ܳܥܶܝܢ
ܐܢ݈ܬ݁ܽܘܢ
ܠܡܶܩܛܠܰܢܝ
ܡܶܛܽܠ
ܕ݁ܰܠܡܶܠܰܬ݂ܝ
ܠܳܐ ܣܳܦ݂ܩܺܝܢ
ܐܢ݈ܬ݁ܽܘܢ܂</div>
<div type="v" n="38">ܐܶܢܳܐ
ܡܶܕ݁ܶܡ
ܕ݁ܰܚܙܺܝܬ݂
ܠܘܳܬ݂ ܐܳܒ݂ܝ
ܡܡܰܠܶܠ ܐ݈ܢܳܐ
ܘܰܐܢ݈ܬ݁ܽܘܢ
ܡܶܕ݁ܶܡ
ܕ݁ܰܚܙܰܝܬ݁ܽܘܢ
ܠܘܳܬ݂
ܐܰܒ݂ܽܘܟ݂ܽܘܢ
ܥܳܒ݂ܕ݁ܺܝܢ
ܐܢ݈ܬ݁ܽܘܢ܂</div>
<div type="v" n="39">ܥܢܰܘ
ܘܳܐܡܪܺܝܢ ܠܶܗ
ܐܰܒ݂ܽܘܢ
ܕ݁ܺܝܠܰܢ
ܐܰܒ݂ܪܳܗܳܡ
ܗ݈ܽܘ ܐܳܡܰܪ
ܠܗܽܘܢ ܝܶܫܽܘܥ
ܐܶܠܽܘ
ܒ݁ܢܰܘܗ݈ܝ
ܗ݈ܘܰܝܬ݁ܽܘܢ
ܕ݁ܰܐܒ݂ܪܳܗܳܡ
ܥܒ݂ܳܕ݂ܰܘܗ݈ܝ
ܕ݁ܰܐܒ݂ܪܳܗܳܡ
ܥܳܒ݂ܕ݁ܺܝܢ
ܗ݈ܘܰܝܬ݁ܽܘܢ܂</div>
<div type="v" n="40">ܗܳܫܳܐ
ܕ݁ܶܝܢ ܗܳܐ
ܒ݁ܳܥܶܝܢ
ܐܢ݈ܬ݁ܽܘܢ
ܠܡܶܩܛܠܰܢܝ
ܠܓ݂ܰܒ݂ܪܳܐ
ܕ݁ܫܰܪܺܝܪܬ݁ܳܐ
ܡܰܠܠܶܬ݂
ܥܰܡܟ݂ܽܘܢ
ܐܰܝܕ݂ܳܐ
ܕ݁ܫܶܡܥܶܬ݂ ܡܶܢ
ܐܰܠܳܗܳܐ
ܗܳܕ݂ܶܐ
ܐܰܒ݂ܪܳܗܳܡ ܠܳܐ
ܥܒ݂ܰܕ݂܂</div>
<div type="v" n="41">ܐܰܢ݈ܬ݁ܽܘܢ
ܕ݁ܶܝܢ
ܥܳܒ݂ܕ݁ܺܝܢ
ܐܢ݈ܬ݁ܽܘܢ
ܥܒ݂ܳܕ݂ܶܐ
ܕ݁ܰܐܒ݂ܽܘܟ݂ܽܘܢ
ܐܳܡܪܺܝܢ ܠܶܗ
ܚܢܰܢ ܡܶܢ
ܙܳܢܝܽܘܬ݂ܳܐ
ܠܳܐ ܗܘܰܝܢ
ܚܰܕ݂ ܐܰܒ݂ܳܐ
ܐܺܝܬ݂ ܠܰܢ
ܐܰܠܳܗܳܐ܂</div>
<div type="v" n="42">ܐܳܡܰܪ
ܠܗܽܘܢ ܝܶܫܽܘܥ
ܐܶܠܽܘ ܐܰܠܳܗܳܐ
ܗ݈ܘܳܐ
ܐܰܒ݂ܽܘܟ݂ܽܘܢ
ܡܰܚܒ݂ܺܝܢ
ܗ݈ܘܰܝܬ݁ܽܘܢ
ܠܺܝ ܐܶܢܳܐ
ܓ݁ܶܝܪ ܡܶܢ
ܐܰܠܳܗܳܐ
ܢܶܦ݂ܩܶܬ݂
ܘܶܐܬ݂ܺܝܬ݂
ܘܠܳܐ ܗ݈ܘܳܐ
ܡܶܢ ܨܒ݂ܽܘܬ݂
ܢܰܦ݂ܫܝ
ܐܶܬ݂ܺܝܬ݂
ܐܶܠܳܐ ܗܽܘ
ܫܰܕ݁ܪܰܢܝ܂</div>
<div type="v" n="43">ܡܶܛܽܠ
ܡܳܢܳܐ ܡܶܠܰܬ݂ܝ
ܠܳܐ
ܡܶܫܬ݁ܰܘܕ݁ܥܺܝܢ
ܐܢ݈ܬ݁ܽܘܢ ܥܰܠ
ܕ݁ܠܳܐ
ܡܶܫܟ݁ܚܺܝܢ
ܐܢ݈ܬ݁ܽܘܢ
ܫܳܡܥܺܝܢ
ܡܶܠܰܬ݂ܝ܂</div>
<div type="v" n="44">ܐܰܢ݈ܬ݁ܽܘܢ
ܡܶܢ ܐܰܒ݂ܳܐ
ܐܳܟ݂ܶܠܩܰܪܨܳܐ
ܐܺܝܬ݂ܰܝܟ݁ܽܘܢ
ܘܪܶܓ݁ܬ݂ܶܗ
ܕ݁ܰܐܒ݂ܽܘܟ݂ܽܘܢ
ܨܳܒ݂ܶܝܢ
ܐܢ݈ܬ݁ܽܘܢ
ܠܡܶܥܒ݁ܰܕ݂ ܗܰܘ
ܕ݁ܡܶܢ
ܒ݁ܪܺܫܺܝܬ݂
ܩܳܛܶܠ ܐ݈ܢܳܫܳܐ
ܗܽܘ
ܘܒ݂ܰܫܪܳܪܳܐ
ܠܳܐ ܩܳܐܶܡ
ܡܶܛܽܠ
ܕ݁ܰܫܪܳܪܳܐ
ܠܰܝܬ݁ ܒ݁ܶܗ
ܐܶܡܰܬ݂ܝ
ܕ݁ܰܡܡܰܠܶܠ
ܟ݁ܰܕ݁ܳܒ݂ܽܘܬ݂ܳܐ
ܡܶܢ ܕ݁ܺܝܠܶܗ
ܗܽܘ ܡܡܰܠܶܠ
ܡܶܛܽܠ
ܕ݁ܕ݂ܰܓ݁ܳܠܳܐ
ܗܽܘ ܐܳܦ݂
ܐܰܒ݂ܽܘܗ܂</div>
<div type="v" n="45">ܐܶܢܳܐ
ܕ݁ܶܝܢ
ܕ݁ܰܫܪܳܪܳܐ
ܡܡܰܠܶܠ ܐ݈ܢܳܐ
ܠܳܐ ܡܗܰܝܡܢܺܝܢ
ܐܢ݈ܬ݁ܽܘܢ
ܠܺܝ܂</div>
<div type="v" n="46">ܡܰܢܽܘ
ܡܶܢܟ݂ܽܘܢ
ܡܰܟ݁ܶܣ ܠܺܝ
ܥܰܠ ܚܛܺܝܬ݂ܳܐ
ܘܶܐܢ ܫܪܳܪܳܐ
ܡܡܰܠܶܠ ܐ݈ܢܳܐ
ܐܰܢ݈ܬ݁ܽܘܢ
ܠܡܳܢܳܐ ܠܳܐ
ܡܗܰܝܡܢܺܝܢ
ܐܢ݈ܬ݁ܽܘܢ
ܠܺܝ܂</div>
<div type="v" n="47">ܡܰܢ ܕ݁ܡܶܢ
ܐܰܠܳܗܳܐ
ܐܺܝܬ݂ܰܘܗ݈ܝ
ܡܶܠܶܐ
ܕ݁ܰܐܠܳܗܳܐ
ܫܳܡܰܥ ܡܶܛܽܠ
ܗܳܢܳܐ
ܐܰܢ݈ܬ݁ܽܘܢ ܠܳܐ
ܫܳܡܥܺܝܢ
ܐܢ݈ܬ݁ܽܘܢ
ܡܶܛܽܠ ܕ݁ܠܳܐ
ܗܘܰܝܬ݁ܽܘܢ ܡܶܢ
ܐܰܠܳܗܳܐ܂</div>
<div type="v" n="48">ܥܢܰܘ
ܝܺܗܽܘܕ݂ܳܝܶܐ
ܘܳܐܡܪܺܝܢ ܠܶܗ
ܠܳܐ ܫܰܦ݁ܺܝܪ
ܐܳܡܪܺܝܢ
ܐܶܢܰܚܢܰܢ
ܕ݁ܫܳܡܪܳܝܳܐ
ܐܰܢ݈ܬ݁
ܘܕ݂ܰܝܘܳܐ
ܐܺܝܬ݂ ܠܳܟ݂܂</div>
<div type="v" n="49">ܐܳܡܰܪ
ܠܗܽܘܢ ܝܶܫܽܘܥ
ܠܺܝ ܕ݁ܰܝܘܳܐ
ܠܳܐ ܐܺܝܬ݂
ܐܶܠܳܐ ܠܳܐܒ݂ܝ
ܡܝܰܩܰܪ ܐ݈ܢܳܐ
ܘܰܐܢ݈ܬ݁ܽܘܢ
ܡܨܰܥܪܺܝܢ
ܠܺܝ܂</div>
<div type="v" n="50">ܐܶܢܳܐ
ܕ݁ܶܝܢ ܠܳܐ
ܒ݁ܳܥܶܐ ܐ݈ܢܳܐ
ܫܽܘܒ݂ܚܝ ܐܺܝܬ݂
ܗ݈ܽܘ ܕ݁ܒ݂ܳܥܶܐ
ܘܕ݂ܳܐܶܢ܂</div>
<div type="v" n="51">ܐܰܡܺܝܢ
ܐܰܡܺܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܡܰܢ
ܕ݁ܡܶܠܰܬ݂ܝ
ܢܳܛܰܪ ܡܰܘܬ݁ܳܐ
ܠܳܐ ܢܶܚܙܶܐ
ܠܥܳܠܰܡ܂</div>
<div type="v" n="52">ܐܳܡܪܺܝܢ
ܠܶܗ
ܝܺܗܽܘܕ݂ܳܝܶܐ
ܗܳܫܳܐ ܝܺܕ݂ܰܥܢ
ܕ݁ܕ݂ܰܝܘܳܐ
ܐܺܝܬ݂ ܠܳܟ݂
ܐܰܒ݂ܪܳܗܳܡ
ܡܺܝܬ݂
ܘܰܢܒ݂ܺܝܶܐ
ܘܰܐܢ݈ܬ݁ ܐܳܡܰܪ
ܐܰܢ݈ܬ݁ ܕ݁ܡܰܢ
ܕ݁ܡܶܠܰܬ݂ܝ
ܢܳܛܰܪ ܡܰܘܬ݁ܳܐ
ܠܳܐ ܢܶܛܥܰܡ
ܠܥܳܠܰܡ܂</div>
<div type="v" n="53">ܠܡܳܐ
ܐܰܢ݈ܬ݁ ܪܰܒ݂
ܐܰܢ݈ܬ݁ ܡܶܢ
ܐܰܒ݂ܽܘܢ
ܐܰܒ݂ܪܳܗܳܡ
ܕ݁ܡܺܝܬ݂ ܘܡܶܢ
ܢܒ݂ܺܝܶܐ
ܕ݁ܡܺܝܬ݂ܘ
ܡܰܢܽܘ ܥܳܒ݂ܶܕ݂
ܐܰܢ݈ܬ݁
ܢܰܦ݂ܫܳܟ݂܂</div>
<div type="v" n="54">ܐܳܡܰܪ
ܠܗܽܘܢ ܝܶܫܽܘܥ
ܐܶܢ ܐܶܢܳܐ
ܡܫܰܒ݁ܰܚ ܐ݈ܢܳܐ
ܢܰܦ݂ܫܝ
ܫܽܘܒ݂ܚܝ ܠܳܐ
ܗ݈ܘܳܐ ܡܶܕ݁ܶܡ
ܐܺܝܬ݂ܰܘܗ݈ܝ
ܐܳܒ݂ܝ
ܕ݁ܰܡܫܰܒ݁ܰܚ
ܠܺܝ ܗܰܘ
ܕ݁ܳܐܡܪܺܝܢ
ܐܢ݈ܬ݁ܽܘܢ
ܕ݁ܰܐܠܳܗܰܢ
ܗ݈ܽܘ܂</div>
<div type="v" n="55">ܘܠܳܐ
ܝܺܕ݂ܰܥܬ݁ܽܘܢܳܝܗ݈ܝ
ܐܶܢܳܐ ܕ݁ܶܝܢ
ܝܳܕ݂ܰܥ ܐ݈ܢܳܐ
ܠܶܗ ܘܶܐܢ
ܐܳܡܰܪ ܐ݈ܢܳܐ
ܕ݁ܠܳܐ ܝܳܕ݂ܰܥ
ܐ݈ܢܳܐ ܠܶܗ
ܗܳܘܶܐ ܐ݈ܢܳܐ
ܠܺܝ
ܟ݁ܰܕ݁ܳܒ݂ܳܐ
ܐܰܟ݂ܘܳܬ݂ܟ݂ܽܘܢ
ܐܶܠܳܐ ܝܳܕ݂ܰܥ
ܐ݈ܢܳܐ ܠܶܗ
ܘܡܶܠܬ݂ܶܗ
ܢܳܛܰܪ ܐ݈ܢܳܐ܂</div>
<div type="v" n="56">ܐܰܒ݂ܪܳܗܳܡ
ܐܰܒ݂ܽܘܟ݂ܽܘܢ
ܡܣܰܘܰܚ ܗ݈ܘܳܐ
ܕ݁ܢܶܚܙܶܐ
ܝܰܘܡܝ ܘܰܚܙܳܐ
ܘܰܚܕ݂ܺܝ܂</div>
<div type="v" n="57">ܐܳܡܪܺܝܢ
ܠܶܗ
ܝܺܗܽܘܕ݂ܳܝܶܐ
ܥܕ݂ܰܟ݁ܺܝܠ
ܒ݁ܰܪ ܚܰܡܫܺܝܢ
ܫܢܺܝܢ ܠܳܐ
ܗ݈ܘܰܝܬ݁
ܘܠܰܐܒ݂ܪܳܗܳܡ
ܚܙܰܝܬ݁܂</div>
<div type="v" n="58">ܐܳܡܰܪ
ܠܗܽܘܢ ܝܶܫܽܘܥ
ܐܰܡܺܝܢ ܐܰܡܺܝܢ
ܐܳܡܰܪ ܐ݈ܢܳܐ
ܠܟ݂ܽܘܢ
ܕ݁ܥܰܕ݂ܠܳܐ
ܢܶܗܘܶܐ
ܐܰܒ݂ܪܳܗܳܡ
ܐܶܢܳܐ
ܐܺܝܬ݂ܰܝ܂</div>
<div type="v" n="59">ܘܰܫܩܰܠܘ
ܟ݁ܺܐܦ݂ܶܐ
ܕ݁ܢܶܪܓ݁ܡܽܘܢܳܝܗ݈ܝ
ܘܝܶܫܽܘܥ
ܐܶܬ݁ܛܰܫܺܝ
ܘܰܢܦ݂ܰܩ ܡܶܢ
ܗܰܝܟ݁ܠܳܐ
ܘܰܥܒ݂ܰܪ
ܒ݁ܰܝܢܳܬ݂ܗܽܘܢ
ܘܶܐܙܰܠ܂</div>
</div>
<div type="ch" n="9">
<div type="title" n="title"> ܀ ܝܘܚܢܢ ܛܛ </div>
<div type="v" n="1">ܘܟ݂ܰܕ݂
ܥܳܒ݂ܰܪ ܚܙܳܐ
ܓ݁ܰܒ݂ܪܳܐ
ܣܰܡܝܳܐ ܕ݁ܡܶܢ
ܟ݁ܪܶܣ ܐܶܡܶܗ܂</div>
<div type="v" n="2">ܘܫܰܐܠܽܘܗ݈ܝ
ܬ݁ܰܠܡܺܝܕ݂ܰܘܗ݈ܝ
ܘܳܐܡܪܺܝܢ
ܪܰܒ݁ܰܢ ܡܰܢܽܘ
ܚܛܳܐ ܗܳܢܳܐ
ܐܰܘ
ܐܰܒ݂ܳܗܰܘܗ݈ܝ
ܕ݁ܟ݂ܰܕ݂ ܣܡܶܐ
ܢܶܬ݂ܺܝܠܶܕ݂܂</div>
<div type="v" n="3">ܐܳܡܰܪ
ܠܗܽܘܢ ܝܶܫܽܘܥ
ܠܳܐ ܗܽܘ ܚܛܳܐ
ܘܠܳܐ
ܐܰܒ݂ܳܗܰܘܗ݈ܝ
ܐܶܠܳܐ
ܕ݁ܢܶܬ݂ܚܙܽܘܢ
ܒ݁ܶܗ
ܥܒ݂ܳܕ݂ܰܘܗ݈ܝ
ܕ݁ܰܐܠܳܗܳܐ܂</div>
<div type="v" n="4">ܠܺܝ ܘܳܠܶܐ
ܠܡܶܥܒ݁ܰܕ݂
ܥܒ݂ܳܕ݂ܶܐ
ܕ݁ܡܰܢ
ܕ݁ܫܰܕ݁ܪܰܢܝ
ܥܰܕ݂ ܐܺܝܡܳܡܳܐ
ܗܽܘ ܐܳܬ݂ܶܐ
ܠܺܠܝܳܐ
ܕ݁ܐ݈ܢܳܫ ܠܳܐ
ܡܶܫܟ݁ܰܚ
ܠܡܶܦ݂ܠܰܚ܂</div>
<div type="v" n="5">ܟ݁ܡܳܐ
ܕ݁ܰܒ݂ܥܳܠܡܳܐ
ܐ݈ܢܳܐ ܢܽܘܗܪܶܗ
ܐ݈ܢܳܐ
ܕ݁ܥܳܠܡܳܐ܂</div>
<div type="v" n="6">ܘܟ݂ܰܕ݂
ܐܶܡܰܪ ܗܳܠܶܝܢ
ܪܰܩ ܥܰܠ
ܐܰܪܥܳܐ
ܘܰܓ݂ܒ݂ܰܠ
ܛܺܝܢܳܐ ܡܶܢ
ܪܽܘܩܶܗ ܘܛܳܫ
ܥܰܠ ܥܰܝܢܰܘܗ݈ܝ
ܕ݁ܗܰܘ
ܣܰܡܝܳܐ܂</div>
<div type="v" n="7">ܘܶܐܡܰܪ ܠܶܗ
ܙܶܠ ܐܰܫܺܝܓ݂
ܒ݁ܡܰܥܡܽܘܕ݂ܺܝܬ݂ܳܐ
ܕ݁ܫܺܝܠܽܘܚܳܐ
ܘܶܐܙܰܠ
ܐܰܫܺܝܓ݂
ܘܶܐܬ݂ܳܐ ܟ݁ܰܕ݂
ܚܳܙܶܐ܂</div>
<div type="v" n="8">ܫܒ݂ܳܒ݂ܰܘܗ݈ܝ
ܕ݁ܶܝܢ
ܘܰܐܝܠܶܝܢ
ܕ݁ܰܚܙܶܐ ܗ݈ܘܳܐ
ܠܗܽܘܢ ܡܶܢ
ܩܕ݂ܺܝܡ
ܕ݁ܚܳܕ݂ܰܪ
ܗ݈ܘܳܐ ܐܳܡܪܺܝܢ
ܗ݈ܘܰܘ ܠܳܐ
ܗ݈ܘܳܐ ܗܳܢܰܘ
ܗܰܘ ܕ݁ܝܳܬ݂ܶܒ݂
ܗ݈ܘܳܐ
ܘܚܳܕ݂ܰܪ܂</div>
<div type="v" n="9">ܐܺܝܬ݂
ܕ݁ܳܐܡܪܺܝܢ
ܗ݈ܘܰܘ
ܕ݁ܗܽܘܝܽܘ
ܘܺܐܝܬ݂
ܕ݁ܳܐܡܪܺܝܢ
ܗ݈ܘܰܘ ܠܳܐ
ܐܶܠܳܐ ܡܶܕ݂ܡܳܐ
ܕ݁ܳܡܶܐ ܠܶܗ
ܗܽܘ ܕ݁ܶܝܢ
ܐܳܡܰܪ ܗ݈ܘܳܐ
ܕ݁ܶܐܢܳܐ
ܐ݈ܢܳܐ܂</div>
<div type="v" n="10">ܐܳܡܪܺܝܢ
ܠܶܗ ܐܰܝܟ݁ܰܢܳܐ
ܐܶܬ݂ܦ݁ܰܬ݁ܰܚ
ܥܰܝܢܰܝܟ݁܂</div>
<div type="v" n="11">ܥܢܳܐ
ܘܶܐܡܰܪ ܠܗܽܘܢ
ܓ݁ܰܒ݂ܪܳܐ
ܕ݁ܰܫܡܶܗ
ܝܶܫܽܘܥ ܥܒ݂ܰܕ݂
ܛܺܝܢܳܐ ܘܛܳܫ
ܠܺܝ ܥܰܠ
ܥܰܝܢܰܝ ܘܶܐܡܰܪ
ܠܺܝ ܙܶܠ
ܐܰܫܺܝܓ݂
ܒ݁ܡܰܝܳܐ
ܕ݁ܫܺܝܠܽܘܚܳܐ
ܘܶܐܙܶܠ݈ܬ݂
ܐܰܫܺܝܓ݂ܶܬ݂
ܘܶܐܬ݂ܚܙܺܝ
ܠܺܝ܂</div>
<div type="v" n="12">ܐܳܡܪܺܝܢ
ܠܶܗ ܐܰܝܟ݁ܰܘ
ܐܳܡܰܪ ܠܗܽܘܢ
ܠܳܐ ܝܳܕ݂ܰܥ
ܐ݈ܢܳܐ܂</div>
<div type="v" n="13">ܘܰܐܝܬ݁ܝܽܘܗ݈ܝ
ܠܗܰܘ ܕ݁ܡܶܢ
ܩܕ݂ܺܝܡ ܣܰܡܝܳܐ
ܗ݈ܘܳܐ ܠܘܳܬ݂
ܦ݁ܪܺܝܫܶܐ܂</div>
<div type="v" n="14">ܐܺܝܬ݂ܶܝܗ
ܗ݈ܘܳܬ݂ ܕ݁ܶܝܢ
ܫܰܒ݁ܬ݂ܳܐ
ܟ݁ܰܕ݂ ܥܒ݂ܰܕ݂
ܛܺܝܢܳܐ ܝܶܫܽܘܥ
ܘܦ݂ܰܬ݁ܰܚ ܠܶܗ
ܥܰܝܢܰܘܗ݈ܝ܂</div>
<div type="v" n="15">ܘܬ݂ܽܘܒ݂
ܫܰܐܠܽܘܗ݈ܝ
ܦ݁ܪܺܝܫܶܐ
ܐܰܝܟ݁ܰܢܳܐ
ܐܶܬ݂ܚܙܺܝ ܠܳܟ݂
ܗܽܘ ܕ݁ܶܝܢ
ܐܶܡܰܪ ܠܗܽܘܢ
ܛܺܝܢܳܐ ܣܳܡ
ܥܰܠ ܥܰܝܢܰܝ
ܘܰܐܫܺܝܓ݂ܶܬ݂
ܘܶܐܬ݂ܚܙܺܝ
ܠܺܝ܂</div>
<div type="v" n="16">ܘܳܐܡܪܺܝܢ
ܗ݈ܘܰܘ ܐ݈ܢܳܫܳܐ
ܡܶܢ ܦ݁ܪܺܝܫܶܐ
ܗܳܢܳܐ
ܓ݁ܰܒ݂ܪܳܐ ܠܳܐ
ܗ݈ܘܳܐ ܡܶܢ
ܐܰܠܳܗܳܐ ܗܽܘ
ܕ݁ܫܰܒ݁ܬ݂ܳܐ
ܠܳܐ ܢܳܛܰܪ
ܐ݈ܚܪܳܢܶܐ
ܕ݁ܶܝܢ ܐܳܡܪܺܝܢ
ܗ݈ܘܰܘ
ܐܰܝܟ݁ܰܢܳܐ
ܡܶܫܟ݁ܰܚ
ܓ݁ܰܒ݂ܪܳܐ
ܚܰܛܳܝܳܐ
ܗܳܠܶܝܢ
ܐܳܬ݂ܘܳܬ݂ܳܐ
ܠܡܶܥܒ݁ܰܕ݂
ܘܦ݂ܳܠܓ݁ܽܘܬ݂ܳܐ
ܐܺܝܬ݂ ܗ݈ܘܳܬ݂
ܒ݁ܰܝܢܳܬ݂ܗܽܘܢ܂</div>
<div type="v" n="17">ܐܳܡܪܺܝܢ
ܬ݁ܽܘܒ݂ ܠܗܰܘ
ܣܰܡܝܳܐ ܐܰܢ݈ܬ݁
ܡܳܢܳܐ ܐܳܡܰܪ
ܐܰܢ݈ܬ݁
ܥܠܰܘܗ݈ܝ
ܕ݁ܦ݂ܰܬ݁ܰܚ
ܠܳܟ݂ ܥܰܝܢܰܝܟ݁
ܐܳܡܰܪ ܠܗܽܘܢ
ܐܶܢܳܐ ܐܳܡܰܪ
ܐ݈ܢܳܐ
ܕ݁ܰܢܒ݂ܺܝܳܐ
ܗܽܘ܂</div>
<div type="v" n="18">ܠܳܐ ܕ݁ܶܝܢ
ܗܰܝܡܶܢܘ ܗ݈ܘܰܘ
ܥܠܰܘܗ݈ܝ
ܝܺܗܽܘܕ݂ܳܝܶܐ
ܕ݁ܣܰܡܝܳܐ
ܗ݈ܘܳܐ ܘܰܚܙܳܐ
ܥܕ݂ܰܡܳܐ
ܕ݁ܰܩܪܰܘ
ܠܰܐܒ݂ܳܗܰܘܗ݈ܝ
ܕ݁ܗܰܘ
ܕ݁ܰܚܙܳܐ܂</div>
<div type="v" n="19">ܘܫܰܐܶܠܘ
ܐܶܢܽܘܢ ܐܶܢ
ܗܳܢܰܘ
ܒ݁ܶܪܟ݂ܽܘܢ ܗܰܘ
ܕ݁ܰܐܢ݈ܬ݁ܽܘܢ
ܐܳܡܪܺܝܢ
ܐܢ݈ܬ݁ܽܘܢ
ܕ݁ܟ݂ܰܕ݂ ܣܡܶܐ
ܐܶܬ݂ܺܝܠܶܕ݂
ܐܰܝܟ݁ܰܢܳܐ
ܗܳܫܳܐ ܚܳܙܶܐ܂</div>
<div type="v" n="20">ܥܢܰܘ
ܕ݁ܶܝܢ
ܐܰܒ݂ܳܗܰܘܗ݈ܝ
ܘܶܐܡܰܪܘ
ܝܳܕ݂ܥܺܝܢܰܢ
ܕ݁ܗܳܢܰܘ ܒ݁ܪܰܢ
ܘܰܕ݂ܟ݂ܰܕ݂
ܣܡܶܐ
ܐܶܬ݂ܺܝܠܶܕ݂܂</div>
<div type="v" n="21">ܐܰܝܟ݁ܰܢܳܐ
ܕ݁ܶܝܢ ܗܳܫܳܐ
ܚܳܙܶܐ ܐܰܘ
ܡܰܢܽܘ ܦ݁ܰܬ݁ܰܚ
ܠܶܗ ܥܰܝܢܰܘܗ݈ܝ
ܠܳܐ
ܝܳܕ݂ܥܺܝܢܰܢ
ܐܳܦ݂ ܗܽܘ ܥܰܠ
ܠܶܗ ܠܰܫܢܰܘܗ݈ܝ
ܠܶܗ ܫܰܐܶܠܘ
ܗܽܘ ܚܠܳܦ݂
ܢܰܦ݂ܫܶܗ
ܢܡܰܠܶܠ܂</div>
<div type="v" n="22">ܗܳܠܶܝܢ
ܐܶܡܰܪܘ
ܐܰܒ݂ܳܗܰܘܗ݈ܝ
ܡܶܛܽܠ
ܕ݁ܕ݂ܳܚܠܺܝܢ
ܗ݈ܘܰܘ ܡܶܢ
ܝܺܗܽܘܕ݂ܳܝܶܐ
ܦ݁ܣܰܩܘ ܗ݈ܘܰܘ
ܓ݁ܶܝܪ
ܝܺܗܽܘܕ݂ܳܝܶܐ
ܕ݁ܶܐܢ ܐ݈ܢܳܫ
ܢܰܘܕ݁ܶܐ ܒ݁ܶܗ
ܕ݁ܰܡܫܺܝܚܳܐ
ܗܽܘ
ܢܰܦ݁ܩܽܘܢܳܝܗ݈ܝ
ܡܶܢ
ܟ݁ܢܽܘܫܬ݁ܳܐ܂</div>
<div type="v" n="23">ܡܶܛܽܠ
ܗܳܢܳܐ ܐܶܡܰܪܘ
ܐܰܒ݂ܳܗܰܘܗ݈ܝ
ܕ݁ܥܰܠ ܠܶܗ
ܠܰܫܢܰܘܗ݈ܝ ܠܶܗ
ܫܰܐܶܠܘ܂</div>
<div type="v" n="24">ܘܰܩܪܰܐܘܽܗ݈ܝ
ܠܓ݂ܰܒ݂ܪܳܐ
ܕ݁ܬ݂ܰܪܬ݁ܶܝܢ
ܙܰܒ݂ܢܺܝܢ ܠܗܰܘ
ܕ݁ܺܐܝܬ݂ܰܘܗ݈ܝ
ܗ݈ܘܳܐ ܣܰܡܝܳܐ
ܘܳܐܡܪܺܝܢ ܠܶܗ
ܫܰܒ݁ܰܚ
ܠܰܐܠܳܗܳܐ ܚܢܰܢ
ܓ݁ܶܝܪ
ܝܳܕ݂ܥܺܝܢܰܢ
ܕ݁ܗܳܢܳܐ
ܓ݁ܰܒ݂ܪܳܐ
ܚܰܛܳܝܳܐ ܗܽܘ܂</div>
<div type="v" n="25">ܥܢܳܐ ܗܽܘ
ܘܶܐܡܰܪ ܠܗܽܘܢ
ܐܶܢ ܚܰܛܳܝܳܐ
ܗܽܘ ܠܳܐ
ܝܳܕ݂ܰܥ ܐ݈ܢܳܐ
ܚܕ݂ܳܐ ܕ݁ܶܝܢ
ܝܳܕ݂ܰܥ ܐ݈ܢܳܐ
ܕ݁ܣܰܡܝܳܐ
ܗ݈ܘܺܝܬ݂
ܘܗܳܫܳܐ ܗܳܐ
ܚܳܙܶܐ ܐ݈ܢܳܐ܂</div>
<div type="v" n="26">ܐܳܡܪܺܝܢ
ܠܶܗ ܬ݁ܽܘܒ݂
ܡܳܢܳܐ ܥܒ݂ܰܕ݂
ܠܳܟ݂
ܐܰܝܟ݁ܰܢܳܐ
ܦ݁ܰܬ݁ܰܚ ܠܳܟ݂
ܥܰܝܢܰܝܟ݁܂</div>
<div type="v" n="27">ܐܳܡܰܪ
ܠܗܽܘܢ ܐܶܡܪܶܬ݂
ܠܟ݂ܽܘܢ ܘܠܳܐ
ܫܡܰܥܬ݁ܽܘܢ
ܡܳܢܳܐ ܬ݁ܽܘܒ݂
ܨܳܒ݂ܶܝܢ
ܐܢ݈ܬ݁ܽܘܢ
ܠܡܶܫܡܰܥ ܠܡܳܐ
ܐܳܦ݂
ܐܰܢ݈ܬ݁ܽܘܢ
ܬ݁ܰܠܡܺܝܕ݂ܶܐ
ܨܳܒ݂ܶܝܢ
ܐܢ݈ܬ݁ܽܘܢ
ܠܡܶܗܘܳܐ ܠܶܗ܂</div>
<div type="v" n="28">ܗܶܢܽܘܢ
ܕ݁ܶܝܢ
ܨܰܚܝܽܘܗ݈ܝ
ܘܳܐܡܪܺܝܢ ܠܶܗ
ܐܰܢ݈ܬ݁ ܗ݈ܽܘ
ܬ݁ܰܠܡܺܝܕ݂ܶܗ
ܕ݁ܗܰܘ ܚܢܰܢ
ܓ݁ܶܝܪ
ܬ݁ܰܠܡܺܝܕ݂ܶܐ
ܚܢܰܢ
ܕ݁ܡܽܘܫܶܐ܂</div>
<div type="v" n="29">ܘܝܳܕ݂ܥܺܝܢܰܢ
ܕ݁ܥܰܡ ܡܽܘܫܶܐ
ܐܰܠܳܗܳܐ ܡܰܠܶܠ
ܠܗܳܢܳܐ ܕ݁ܶܝܢ
ܠܳܐ
ܝܳܕ݂ܥܺܝܢܰܢ
ܡܶܢ ܐܰܝܡܶܟ݁ܳܐ
ܗܽܘ܂</div>
<div type="v" n="30">ܥܢܳܐ ܗܰܘ
ܓ݁ܰܒ݂ܪܳܐ
ܘܶܐܡܰܪ ܠܗܽܘܢ
ܒ݁ܗܳܕ݂ܶܐ ܗ݈ܘ
ܗܳܟ݂ܺܝܠ
ܠܡܶܬ݁ܕ݁ܰܡܳܪܽܘ
ܕ݁ܰܐܢ݈ܬ݁ܽܘܢ
ܠܳܐ ܝܳܕ݂ܥܺܝܢ
ܐܢ݈ܬ݁ܽܘܢ ܡܶܢ
ܐܰܝܡܶܟ݁ܳܐ ܗܽܘ
ܘܥܰܝܢܰܝ
ܕ݁ܺܝܠܝ
ܦ݁ܰܬ݁ܰܚ܂</div>
<div type="v" n="31">ܝܳܕ݂ܥܺܝܢ
ܚ݈ܢܰܢ ܕ݁ܶܝܢ
ܕ݁ܰܐܠܳܗܳܐ
ܒ݁ܩܳܠܳܐ
ܕ݁ܚܰܛܳܝܶܐ ܠܳܐ
ܫܳܡܰܥ ܐܶܠܳܐ
ܠܡܰܢ ܕ݁ܕ݂ܳܚܶܠ
ܡܶܢܶܗ
ܘܥܳܒ݂ܶܕ݂
ܨܶܒ݂ܝܳܢܶܗ
ܠܗܰܘ ܗ݈ܽܘ
ܫܳܡܰܥ܂</div>
<div type="v" n="32">ܡܶܢ ܥܳܠܰܡ
ܠܳܐ
ܐܶܫܬ݁ܰܡܥܰܬ݂
ܕ݁ܦ݂ܰܬ݁ܰܚ
ܐ݈ܢܳܫ ܥܰܝܢܶܐ
ܕ݁ܣܰܡܝܳܐ
ܕ݁ܶܐܬ݂ܺܝܠܶܕ݂܂</div>
<div type="v" n="33">ܐܶܠܽܘ ܠܳܐ
ܡܶܢ ܐܰܠܳܗܳܐ
ܗ݈ܘܳܐ ܗܳܢܳܐ
ܠܳܐ ܡܶܫܟ݁ܰܚ
ܗ݈ܘܳܐ ܗܳܕ݂ܶܐ
ܠܡܶܥܒ݁ܰܕ݂܂</div>
<div type="v" n="34">ܥܢܰܘ
ܘܳܐܡܪܺܝܢ ܠܶܗ
ܐܰܢ݈ܬ݁
ܟ݁ܽܠܳܟ݂
ܒ݁ܰܚܛܳܗܶܐ
ܐܶܬ݂ܺܝܠܶܕ݁ܬ݁
ܘܰܐܢ݈ܬ݁
ܡܰܠܶܦ݂ ܐܰܢ݈ܬ݁
ܠܰܢ
ܘܰܐܦ݁ܩܽܘܗ݈ܝ
ܠܒ݂ܰܪ܂</div>
<div type="v" n="35">ܘܰܫܡܰܥ
ܝܶܫܽܘܥ
ܕ݁ܰܐܦ݁ܩܽܘܗ݈ܝ
ܠܒ݂ܰܪ
ܘܶܐܫܟ݁ܚܶܗ
ܘܶܐܡܰܪ ܠܶܗ
ܐܰܢ݈ܬ݁
ܡܗܰܝܡܶܢ
ܐܰܢ݈ܬ݁
ܒ݁ܰܒ݂ܪܶܗ
ܕ݁ܰܐܠܳܗܳܐ܂</div>
<div type="v" n="36">ܥܢܳܐ ܗܰܘ
ܕ݁ܶܐܬ݂ܰܐܣܺܝ
ܘܶܐܡܰܪ ܡܰܢܽܘ
ܡܳܪܝ
ܕ݁ܶܐܗܰܝܡܶܢ
ܒ݁ܶܗ܂</div>
<div type="v" n="37">ܐܳܡܰܪ ܠܶܗ
ܝܶܫܽܘܥ
ܚܙܰܝܬ݁ܳܝܗ݈ܝ
ܘܗܰܘ
ܕ݁ܰܡܡܰܠܶܠ
ܥܰܡܳܟ݂
ܗܽܘܝܽܘ܂</div>
<div type="v" n="38">ܗܽܘ ܕ݁ܶܝܢ
ܐܶܡܰܪ ܡܗܰܝܡܶܢ
ܐ݈ܢܳܐ ܡܳܪܝ
ܘܰܢܦ݂ܰܠ
ܣܓ݂ܶܕ݂ ܠܶܗ܂</div>
<div type="v" n="39">ܘܶܐܡܰܪ
ܝܶܫܽܘܥ
ܠܕ݂ܺܝܢܶܗ
ܕ݁ܥܳܠܡܳܐ
ܗܳܢܳܐ
ܐܶܬ݂ܺܝܬ݂
ܕ݁ܰܐܝܠܶܝܢ
ܕ݁ܠܳܐ ܚܳܙܶܝܢ
ܢܶܚܙܽܘܢ
ܘܰܐܝܠܶܝܢ
ܕ݁ܚܳܙܶܝܢ
ܢܶܣܡܽܘܢ܂</div>
<div type="v" n="40">ܘܰܫܡܰܥܘ
ܡܶܢ ܦ݁ܪܺܝܫܶܐ
ܐܰܝܠܶܝܢ
ܕ݁ܥܰܡܶܗ ܗ݈ܘܰܘ
ܗܳܠܶܝܢ
ܘܶܐܡܰܪܘ ܠܶܗ
ܠܡܳܐ ܐܳܦ݂
ܚܢܰܢ ܣܡܰܝܳܐ
ܚܢܰܢ܂</div>
<div type="v" n="41">ܐܳܡܰܪ
ܠܗܽܘܢ ܝܶܫܽܘܥ
ܐܶܠܽܘ ܣܡܰܝܳܐ
ܗ݈ܘܰܝܬ݁ܽܘܢ
ܠܰܝܬ݁ ܗ݈ܘܳܬ݂
ܠܟ݂ܽܘܢ
ܚܛܺܝܬ݂ܳܐ
ܗܳܫܳܐ ܕ݁ܶܝܢ
ܐܳܡܪܺܝܢ
ܐܢ݈ܬ݁ܽܘܢ
ܕ݁ܚܳܙܶܝܢܰܢ
ܡܶܛܽܠ ܗܳܢܳܐ
ܚܛܺܝܬ݂ܟ݂ܽܘܢ
ܩܰܝܳܡܳܐ ܗ݈ܝ܂</div>
</div>
<div type="ch" n="10">
<div type="title" n="title"> ܀ ܝܘܚܢܢ ܝܝ </div>
<div type="v" n="1">ܐܰܡܺܝܢ
ܐܰܡܺܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܡܰܢ ܕ݁ܠܳܐ
ܥܳܐܶܠ ܡܶܢ
ܬ݁ܰܪܥܳܐ
ܠܰܛܝܳܪܳܐ
ܕ݁ܥܳܢܳܐ ܐܶܠܳܐ
ܣܳܠܶܩ ܡܶܢ
ܕ݁ܽܘܟ݁ܳܐ
ܐ݈ܚܪܳܢܝܳܐ ܗܰܘ
ܓ݁ܰܢܳܒ݂ܳܐ ܗܽܘ
ܘܓ݂ܰܝܳܣܳܐ܂</div>
<div type="v" n="2">ܗܰܘ ܕ݁ܶܝܢ
ܕ݁ܥܳܐܶܠ ܡܶܢ
ܬ݁ܰܪܥܳܐ
ܪܳܥܝܳܐ ܗܽܘ
ܕ݁ܥܳܢܳܐ܂</div>
<div type="v" n="3">ܘܰܠܗܳܢܳܐ
ܢܳܛܰܪ ܬ݁ܰܪܥܳܐ
ܦ݁ܳܬ݂ܰܚ ܠܶܗ
ܬ݁ܰܪܥܳܐ
ܘܥܳܢܳܐ ܫܳܡܥܳܐ
ܩܳܠܶܗ
ܘܥܶܪܒ݁ܰܘܗ݈ܝ
ܩܳܪܶܐ
ܒ݁ܰܫܡܳܗܰܝܗܽܘܢ
ܘܡܰܦ݁ܶܩ
ܠܗܽܘܢ܂</div>
<div type="v" n="4">ܘܡܳܐ
ܕ݁ܰܐܦ݁ܶܩ
ܥܳܢܶܗ
ܩܕ݂ܳܡܶܝܗ
ܐܳܙܶܠ
ܘܥܶܪܒ݁ܰܘܗ݈ܝ
ܕ݁ܺܝܠܶܗ
ܐܳܙܺܠ݈ܝܢ
ܒ݁ܳܬ݂ܪܶܗ
ܡܶܛܽܠ
ܕ݁ܝܳܕ݂ܥܺܝܢ
ܩܳܠܶܗ܂</div>
<div type="v" n="5">ܒ݁ܳܬ݂ܰܪ
ܢܽܘܟ݂ܪܳܝܳܐ
ܕ݁ܶܝܢ ܠܳܐ
ܐܳܙܳܠ݈ܐ ܥܳܢܳܐ
ܐܶܠܳܐ ܥܳܪܩܳܐ
ܡܶܢܶܗ ܕ݁ܠܳܐ
ܝܳܕ݂ܥܳܐ ܩܳܠܶܗ
ܕ݁ܢܽܘܟ݂ܪܳܝܳܐ܂</div>
<div type="v" n="6">ܗܳܕ݂ܶܐ
ܦ݁ܶܠܶܐܬ݂ܳܐ
ܐܶܡܰܪ ܠܗܽܘܢ
ܝܶܫܽܘܥ ܗܶܢܽܘܢ
ܕ݁ܶܝܢ ܠܳܐ
ܝܺܕ݂ܰܥܘ ܡܳܢܳܐ
ܡܰܠܶܠ
ܥܰܡܗܽܘܢ܂</div>
<div type="v" n="7">ܐܳܡܰܪ
ܠܗܽܘܢ ܕ݁ܶܝܢ
ܬ݁ܽܘܒ݂ ܝܶܫܽܘܥ
ܐܰܡܺܝܢ ܐܰܡܺܝܢ
ܐܳܡܰܪ ܐ݈ܢܳܐ
ܠܟ݂ܽܘܢ
ܕ݁ܶܐܢܳܐ ܐ݈ܢܳܐ
ܬ݁ܰܪܥܶܗ
ܕ݁ܥܳܢܳܐ܂</div>
<div type="v" n="8">ܘܟ݂ܽܠܗܽܘܢ
ܐܰܝܠܶܝܢ
ܕ݁ܶܐܬ݂ܰܘ
ܓ݁ܰܢܳܒ݂ܶܐ
ܐܶܢܽܘܢ
ܘܓ݂ܰܝܳܣܶܐ
ܐܶܠܳܐ ܠܳܐ
ܫܶܡܥܰܬ݂
ܐܶܢܽܘܢ
ܥܳܢܳܐ܂</div>
<div type="v" n="9">ܐܶܢܳܐ
ܐ݈ܢܳܐ ܬ݁ܰܪܥܳܐ
ܘܒ݂ܺܝ ܐܶܢ
ܐ݈ܢܳܫ ܢܶܥܽܘܠ
ܢܺܚܶܐ ܘܢܶܥܽܘܠ
ܘܢܶܦ݁ܽܘܩ
ܘܪܶܥܝܳܐ
ܢܶܫܟ݁ܰܚ܂</div>
<div type="v" n="10">ܓ݁ܰܢܳܒ݂ܳܐ
ܠܳܐ ܐܳܬ݂ܶܐ
ܐܶܠܳܐ
ܕ݁ܢܶܓ݂ܢܽܘܒ݂
ܘܰܕ݂ܢܶܩܛܽܘܠ
ܘܰܕ݂ܢܰܘܒ݁ܶܕ݂
ܐܶܢܳܐ
ܐܶܬ݂ܺܝܬ݂
ܕ݁ܚܰܝܶܐ
ܢܶܗܘܽܘܢ ܠܗܽܘܢ
ܘܡܶܕ݁ܶܡ
ܕ݁ܝܰܬ݁ܺܝܪ
ܢܶܗܘܶܐ
ܠܗܽܘܢ܂</div>
<div type="v" n="11">ܐܶܢܳܐ
ܐ݈ܢܳܐ ܪܳܥܝܳܐ
ܛܳܒ݂ܳܐ ܪܳܥܝܳܐ
ܛܳܒ݂ܳܐ
ܢܰܦ݂ܫܶܗ ܣܳܐܶܡ
ܚܠܳܦ݂ ܥܳܢܶܗ܂</div>
<div type="v" n="12">ܐܰܓ݂ܺܝܪܳܐ
ܕ݁ܶܝܢ ܕ݁ܠܳܐ
ܗܘܳܐ ܪܳܥܝܳܐ
ܘܠܰܘ ܕ݁ܺܝܠܶܗ
ܐܶܢܽܘܢ
ܥܶܪܒ݁ܶܐ ܡܳܐ
ܕ݁ܰܚܙܳܐ
ܕ݁ܺܐܒ݂ܳܐ
ܕ݁ܳܐܬ݂ܶܐ
ܫܳܒ݂ܶܩ ܥܳܢܳܐ
ܘܥܳܪܶܩ
ܘܳܐܬ݂ܶܐ
ܕ݁ܺܐܒ݂ܳܐ
ܚܳܛܶܦ݂
ܘܰܡܒ݂ܰܕ݁ܰܪ
ܠܳܗ ܠܥܳܢܳܐ܂</div>
<div type="v" n="13">ܐܰܓ݂ܺܝܪܳܐ
ܕ݁ܶܝܢ ܥܳܪܶܩ
ܡܶܛܽܠ
ܕ݁ܰܐܓ݂ܺܝܪܳܐ
ܗܽܘ ܘܠܳܐ
ܒ݁ܛܺܝܠ ܠܶܗ
ܥܰܠ ܥܳܢܳܐ܂</div>
<div type="v" n="14">ܐܶܢܳܐ
ܐ݈ܢܳܐ ܪܳܥܝܳܐ
ܛܳܒ݂ܳܐ
ܘܝܳܕ݂ܰܥ ܐ݈ܢܳܐ
ܠܕ݂ܺܝܠܝ
ܘܡܶܬ݂ܺܝܕ݂ܰܥ
ܐ݈ܢܳܐ ܡܶܢ
ܕ݁ܺܝܠܝ܂</div>
<div type="v" n="15">ܐܰܝܟ݁ܰܢܳܐ
ܕ݁ܝܳܕ݂ܰܥ ܠܺܝ
ܐܳܒ݂ܝ ܘܶܐܢܳܐ
ܝܳܕ݂ܰܥ ܐ݈ܢܳܐ
ܠܳܐܒ݂ܝ
ܘܢܰܦ݂ܫܝ ܣܳܐܶܡ
ܐ݈ܢܳܐ ܚܠܳܦ݂
ܥܳܢܳܐ܂</div>
<div type="v" n="16">ܐܺܝܬ݂ ܠܺܝ
ܕ݁ܶܝܢ ܐܳܦ݂
ܥܶܪܒ݁ܶܐ
ܐ݈ܚܪܳܢܶܐ
ܐܰܝܠܶܝܢ ܕ݁ܠܳܐ
ܗܘܰܘ ܡܶܢ
ܛܝܳܪܳܐ ܗܳܢܳܐ
ܘܳܐܦ݂ ܠܗܽܘܢ
ܘܳܠܶܐ ܠܺܝ
ܠܡܰܝܬ݁ܳܝܽܘ
ܐܶܢܽܘܢ
ܘܢܶܫܡܥܽܘܢ
ܩܳܠܝ ܘܬ݂ܶܗܘܶܐ
ܥܳܢܳܐ ܟ݁ܽܠܳܗ
ܚܕ݂ܳܐ ܘܚܰܕ݂
ܪܳܥܝܳܐ܂</div>
<div type="v" n="17">ܡܶܛܽܠ
ܗܳܢܳܐ ܐܳܒ݂ܝ
ܪܳܚܶܡ ܠܺܝ
ܕ݁ܶܐܢܳܐ ܣܳܐܶܡ
ܐ݈ܢܳܐ ܢܰܦ݂ܫܝ
ܕ݁ܬ݂ܽܘܒ݂
ܐܶܣܒ݂ܺܝܗ܂</div>
<div type="v" n="18">ܠܳܐ ܗ݈ܘܳܐ
ܐ݈ܢܳܫ ܫܳܩܶܠ
ܠܳܗ ܡܶܢܝ
ܐܶܠܳܐ ܐܶܢܳܐ
ܣܳܐܶܡ ܐ݈ܢܳܐ
ܠܳܗ ܡܶܢ
ܨܶܒ݂ܝܳܢܝ
ܫܰܠܺܝܛ ܐ݈ܢܳܐ
ܓ݁ܶܝܪ
ܕ݁ܰܐܣܺܝܡܺܝܗ
ܘܫܰܠܺܝܛ ܐ݈ܢܳܐ
ܕ݁ܬ݂ܽܘܒ݂
ܐܶܣܒ݂ܺܝܗ
ܕ݁ܗܳܢܳܐ
ܦ݁ܽܘܩܕ݁ܳܢܳܐ
ܩܰܒ݁ܠܶܬ݂ ܡܶܢ
ܐܳܒ݂ܝ܂</div>
<div type="v" n="19">ܘܰܗܘܳܬ݂
ܬ݁ܽܘܒ݂
ܦ݁ܳܠܓ݁ܽܘܬ݂ܳܐ
ܒ݁ܰܝܢܰܝ
ܝܺܗܽܘܕ݂ܳܝܶܐ
ܡܶܛܽܠ ܡܶܠܶܐ
ܗܳܠܶܝܢ܂</div>
<div type="v" n="20">ܘܳܐܡܪܺܝܢ
ܗ݈ܘܰܘ
ܣܰܓ݁ܺܝܶܐܐ
ܡܶܢܗܽܘܢ
ܕ݁ܕ݂ܰܝܘܳܐ
ܐܺܝܬ݂ ܠܶܗ
ܘܡܶܫܢܳܐ ܫܢܳܐ
ܡܳܢܳܐ ܫܳܡܥܺܝܢ
ܐܢ݈ܬ݁ܽܘܢ
ܠܶܗ܂</div>
<div type="v" n="21">ܐ݈ܚܪܳܢܶܐ
ܕ݁ܶܝܢ ܐܳܡܪܺܝܢ
ܗ݈ܘܰܘ ܗܳܠܶܝܢ
ܡܶܠܶܐ ܠܳܐ
ܗ݈ܘܰܝ
ܕ݁ܕ݂ܰܝܘܳܢܳܐ
ܠܡܳܐ ܕ݁ܰܝܘܳܐ
ܡܶܫܟ݁ܰܚ
ܥܰܝܢܶܐ
ܕ݁ܣܰܡܝܳܐ
ܠܰܡܦ݂ܰܬ݁ܳܚܽܘ܂</div>
<div type="v" n="22">ܗܘܳܐ
ܕ݁ܶܝܢ ܥܺܐܕ݂ܳܐ
ܕ݁ܚܽܘܕ݂ܳܬ݂ܳܐ
ܒ݁ܽܐܘܪܺܫܠܶܡ
ܘܣܰܬ݂ܘܳܐ
ܗ݈ܘܳܐ܂</div>
<div type="v" n="23">ܘܰܡܗܰܠܶܟ݂
ܗ݈ܘܳܐ ܝܶܫܽܘܥ
ܒ݁ܗܰܝܟ݁ܠܳܐ
ܒ݁ܶܐܣܛܘܳܐ
ܕ݁ܰܫܠܶܝܡܽܘܢ܂</div>
<div type="v" n="24">ܘܚܰܕ݂ܪܽܘܗ݈ܝ
ܝܺܗܽܘܕ݂ܳܝܶܐ
ܘܳܐܡܪܺܝܢ ܠܶܗ
ܥܕ݂ܰܡܳܐ
ܠܶܐܡܰܬ݂ܝ
ܢܳܣܶܒ݂ ܐܰܢ݈ܬ݁
ܢܰܦ݂ܫܰܢ ܐܶܢ
ܐܰܢ݈ܬ݁ ܗ݈ܽܘ
ܡܫܺܝܚܳܐ ܐܶܡܰܪ
ܠܰܢ
ܓ݁ܰܠܝܳܐܝܺܬ݂܂</div>
<div type="v" n="25">ܥܢܳܐ
ܝܶܫܽܘܥ ܘܶܐܡܰܪ
ܠܗܽܘܢ ܐܶܡܪܶܬ݂
ܠܟ݂ܽܘܢ ܘܠܳܐ
ܡܗܰܝܡܢܺܝܢ
ܐܢ݈ܬ݁ܽܘܢ
ܘܰܥܒ݂ܳܕ݂ܶܐ
ܕ݁ܶܐܢܳܐ
ܥܳܒ݂ܶܕ݂ ܐ݈ܢܳܐ
ܒ݁ܰܫܡܶܗ
ܕ݁ܳܐܒ݂ܝ
ܗܶܢܽܘܢ
ܣܳܗܕ݁ܺܝܢ
ܥܠܰܝ܂</div>
<div type="v" n="26">ܐܶܠܳܐ
ܐܰܢ݈ܬ݁ܽܘܢ ܠܳܐ
ܡܗܰܝܡܢܺܝܢ
ܐܢ݈ܬ݁ܽܘܢ
ܡܶܛܽܠ ܕ݁ܠܳܐ
ܗܘܰܝܬ݁ܽܘܢ ܡܶܢ
ܥܶܪܒ݁ܰܝ
ܐܰܝܟ݁ܰܢܳܐ
ܕ݁ܶܐܡܪܶܬ݂
ܠܟ݂ܽܘܢ܂</div>
<div type="v" n="27">ܥܶܪܒ݁ܶܐ
ܕ݁ܺܝܠܝ ܩܳܠܝ
ܫܳܡܥܺܝܢ
ܘܶܐܢܳܐ ܝܳܕ݂ܰܥ
ܐ݈ܢܳܐ ܠܗܽܘܢ
ܘܗܶܢܽܘܢ
ܐܳܬ݂ܶܝܢ
ܒ݁ܳܬ݂ܰܪܝ܂</div>
<div type="v" n="28">ܘܶܐܢܳܐ
ܝܳܗܶܒ݂ ܐ݈ܢܳܐ
ܠܗܽܘܢ ܚܰܝܶܐ
ܕ݁ܰܠܥܳܠܰܡ
ܘܠܳܐ
ܢܺܐܒ݂ܕ݁ܽܘܢ
ܠܥܳܠܰܡ ܘܠܳܐ
ܐ݈ܢܳܫ
ܢܶܚܛܽܘܦ݂
ܐܶܢܽܘܢ ܡܶܢ
ܐܺܝܕ݂ܰܝ܂</div>
<div type="v" n="29">ܐܳܒ݂ܝ
ܓ݁ܶܝܪ
ܕ݁ܝܰܗ݈ܒ݂ ܠܺܝ
ܡܶܢ ܟ݁ܽܠ ܪܰܒ݂
ܗ݈ܽܘ ܘܠܳܐ
ܐ݈ܢܳܫ ܡܶܫܟ݁ܰܚ
ܕ݁ܡܶܢ ܐܺܝܕ݂ܶܗ
ܕ݁ܳܐܒ݂ܝ
ܢܶܚܛܽܘܦ݂܂</div>
<div type="v" n="30">ܐܶܢܳܐ
ܘܳܐܒ݂ܝ ܚܰܕ݂
ܚܢܰܢ܂</div>
<div type="v" n="31">ܘܰܫܩܰܠܘ
ܬ݁ܽܘܒ݂
ܝܺܗܽܘܕ݂ܳܝܶܐ
ܟ݁ܺܐܦ݂ܶܐ
ܠܡܶܪܓ݁ܡܶܗ܂</div>
<div type="v" n="32">ܐܳܡܰܪ
ܠܗܽܘܢ ܝܶܫܽܘܥ
ܣܰܓ݁ܺܝܶܐܐ
ܥܒ݂ܳܕ݂ܶܐ
ܫܰܦ݁ܺܝܪܶܐ ܡܶܢ
ܠܘܳܬ݂ ܐܳܒ݂ܝ
ܚܰܘܺܝܬ݂ܟ݂ܽܘܢ
ܡܶܛܽܠ ܐܰܝܢܳܐ
ܥܒ݂ܳܕ݂ܳܐ
ܡܶܢܗܽܘܢ
ܪܳܓ݂ܡܺܝܢ
ܐܢ݈ܬ݁ܽܘܢ
ܠܺܝ܂</div>
<div type="v" n="33">ܐܳܡܪܺܝܢ
ܠܶܗ
ܝܺܗܽܘܕ݂ܳܝܶܐ
ܠܳܐ ܗ݈ܘܳܐ
ܡܶܛܽܠ
ܥܒ݂ܳܕ݂ܶܐ
ܫܰܦ݁ܺܝܪܶܐ
ܪܳܓ݂ܡܺܝܢ
ܚ݈ܢܰܢ ܠܳܟ݂
ܐܶܠܳܐ ܡܶܛܽܠ
ܕ݁ܰܡܓ݂ܰܕ݁ܶܦ݂
ܐܰܢ݈ܬ݁ ܘܟ݂ܰܕ݂
ܐܺܝܬ݂ܰܝܟ݁
ܒ݁ܰܪ ܐ݈ܢܳܫܳܐ
ܥܳܒ݂ܶܕ݂
ܐܰܢ݈ܬ݁
ܢܰܦ݂ܫܳܟ݂
ܐܰܠܳܗܳܐ܂</div>
<div type="v" n="34">ܐܳܡܰܪ
ܠܗܽܘܢ ܝܶܫܽܘܥ
ܠܳܐ ܗ݈ܘܳܐ
ܗܳܟ݂ܰܢܳܐ
ܟ݁ܬ݂ܺܝܒ݂
ܒ݁ܢܳܡܽܘܣܟ݂ܽܘܢ
ܕ݁ܶܐܢܳܐ
ܐܶܡܪܶܬ݂
ܕ݁ܰܐܠܳܗܶܐ
ܐܰܢ݈ܬ݁ܽܘܢ܂</div>
<div type="v" n="35">ܐܶܢ
ܠܗܳܢܽܘܢ ܐܶܡܰܪ
ܐܰܠܳܗܶܐ ܡܶܛܽܠ
ܕ݁ܰܠܘܳܬ݂ܗܽܘܢ
ܗܘܳܬ݂ ܡܶܠܬ݂ܳܐ
ܕ݁ܰܐܠܳܗܳܐ
ܘܠܳܐ ܡܶܫܟ݁ܰܚ
ܟ݁ܬ݂ܳܒ݂ܳܐ
ܕ݁ܢܶܫܬ݁ܪܶܐ܂</div>
<div type="v" n="36">ܠܰܐܝܢܳܐ
ܕ݁ܰܐܒ݂ܳܐ
ܩܰܕ݁ܫܶܗ
ܘܫܰܕ݁ܪܶܗ
ܠܥܳܠܡܳܐ
ܐܰܢ݈ܬ݁ܽܘܢ
ܐܳܡܪܺܝܢ
ܐܢ݈ܬ݁ܽܘܢ
ܕ݁ܰܡܓ݂ܰܕ݁ܶܦ݂
ܐܰܢ݈ܬ݁ ܥܰܠ
ܕ݁ܶܐܡܪܶܬ݂
ܠܟ݂ܽܘܢ
ܕ݁ܰܒ݂ܪܶܗ
ܐ݈ܢܳܐ
ܕ݁ܰܐܠܳܗܳܐ܂</div>
<div type="v" n="37">ܐܶܠܳܐ
ܥܳܒ݂ܶܕ݂ ܐ݈ܢܳܐ
ܥܒ݂ܳܕ݂ܶܐ
ܕ݁ܳܐܒ݂ܝ ܠܳܐ
ܬ݁ܗܰܝܡܢܽܘܢܳܢܝ܂</div>
<div type="v" n="38">ܐܶܢ ܕ݁ܶܝܢ
ܥܳܒ݂ܶܕ݂ ܐ݈ܢܳܐ
ܐܳܦ݂ܶܢ ܠܺܝ
ܠܳܐ ܡܗܰܝܡܢܺܝܢ
ܐܢ݈ܬ݁ܽܘܢ
ܠܗܽܘܢ
ܠܰܥܒ݂ܳܕ݂ܶܐ
ܗܰܝܡܶܢܘ
ܕ݁ܬ݂ܶܕ݁ܥܽܘܢ
ܘܰܬ݂ܗܰܝܡܢܽܘܢ
ܕ݁ܳܐܒ݂ܝ ܒ݁ܺܝ
ܘܶܐܢܳܐ
ܒ݁ܳܐܒ݂ܝ܂</div>
<div type="v" n="39">ܘܰܒ݂ܥܰܘ
ܗ݈ܘܰܘ ܬ݁ܽܘܒ݂
ܕ݁ܢܶܐܚܕ݁ܽܘܢܳܝܗ݈ܝ
ܘܰܢܦ݂ܰܩ ܠܶܗ
ܡܶܢ ܒ݁ܶܝܬ݂
ܐܺܝܕ݂ܰܝܗܽܘܢ܂</div>
<div type="v" n="40">ܘܶܐܙܰܠ
ܠܶܗ ܠܥܶܒ݂ܪܳܐ
ܕ݁ܝܽܘܪܕ݁ܢܳܢ
ܠܕ݂ܽܘܟ݁ܬ݂ܳܐ
ܐܰܝܟ݁ܳܐ
ܕ݁ܺܐܝܬ݂ܰܘܗ݈ܝ
ܗ݈ܘܳܐ
ܝܽܘܚܰܢܳܢ ܡܶܢ
ܩܕ݂ܺܝܡ ܟ݁ܰܕ݂
ܡܰܥܡܶܕ݂ ܗ݈ܘܳܐ
ܘܰܗܘܳܐ
ܬ݁ܰܡܳܢ܂</div>
<div type="v" n="41">ܘܶܐܬ݂ܰܘ
ܐ݈ܢܳܫܳܐ
ܣܰܓ݁ܺܝܶܐܐ
ܠܘܳܬ݂ܶܗ
ܘܳܐܡܪܺܝܢ
ܗ݈ܘܰܘ
ܕ݁ܝܽܘܚܰܢܳܢ
ܐܳܦ݂ ܠܳܐ
ܚܕ݂ܳܐ ܐܳܬ݂ܳܐ
ܥܒ݂ܰܕ݂
ܟ݁ܽܠܡܶܕ݁ܶܡ
ܕ݁ܶܝܢ ܕ݁ܶܐܡܰܪ
ܝܽܘܚܰܢܳܢ ܥܰܠ
ܓ݁ܰܒ݂ܪܳܐ
ܗܳܢܳܐ ܫܰܪܺܝܪ
ܗ݈ܽܘ܂</div>
<div type="v" n="42">ܘܣܰܓ݁ܺܝܶܐܐ
ܗܰܝܡܶܢܘ
ܒ݁ܶܗ܂</div>
</div>
<div type="ch" n="11">
<div type="title" n="title"> ܀ ܝܘܚܢܢ
ܝܐܐ </div>
<div type="v" n="1">ܐܺܝܬ݂
ܗ݈ܘܳܐ ܕ݁ܶܝܢ
ܚܰܕ݂
ܕ݁ܰܟ݂ܪܺܝܗ
ܠܳܥܳܙܰܪ ܡܶܢ
ܒ݁ܶܝܬ݂‌ܥܰܢܝܳܐ
ܩܪܺܝܬ݂ܳܐ
ܐܰܚܽܘܗ
ܕ݁ܡܰܪܝܰܡ
ܘܰܕ݂ܡܳܪܬ݁ܳܐ܂</div>
<div type="v" n="2">ܡܰܪܝܰܡ
ܕ݁ܶܝܢ ܗܳܕ݂ܶܐ
ܐܺܝܬ݂ܶܝܗ ܗܳܝ
ܕ݁ܡܶܫܚܰܬ݂
ܒ݁ܒ݂ܶܣܡܳܐ
ܪܶܓ݂ܠܰܘܗ݈ܝ
ܕ݁ܝܶܫܽܘܥ
ܘܫܰܘܝܰܬ݂
ܒ݁ܣܰܥܪܳܗ
ܐܰܚܽܘܗ ܗ݈ܘܳܐ
ܕ݁ܗܳܕ݂ܶܐ
ܠܳܥܳܙܰܪ
ܕ݁ܰܟ݂ܪܺܝܗ
ܗ݈ܘܳܐ܂</div>
<div type="v" n="3">ܘܫܰܕ݁ܰܪܶܝܢ
ܬ݁ܰܪܬ݁ܰܝܗܶܝܢ
ܐܰܚܘܳܬ݂ܶܗ
ܠܘܳܬ݂ ܝܶܫܽܘܥ
ܘܳܐܡܪܳܢ ܡܳܪܰܢ
ܗܳܐ ܗܰܘ
ܕ݁ܪܳܚܶܡ
ܐܰܢ݈ܬ݁
ܟ݁ܪܺܝܗ܂</div>
<div type="v" n="4">ܝܶܫܽܘܥ
ܕ݁ܶܝܢ ܐܶܡܰܪ
ܗܳܢܳܐ
ܟ݁ܽܘܪܗܳܢܳܐ
ܠܳܐ ܗܘܳܐ
ܕ݁ܡܰܘܬ݁ܳܐ
ܐܶܠܳܐ ܚܠܳܦ݂
ܬ݁ܶܫܒ݁ܽܘܚܬ݁ܳܐ
ܕ݁ܰܐܠܳܗܳܐ
ܕ݁ܢܶܫܬ݁ܰܒ݁ܰܚ
ܒ݁ܪܶܗ
ܕ݁ܰܐܠܳܗܳܐ
ܡܶܛܽܠܳܬ݂ܶܗ܂</div>
<div type="v" n="5">ܡܰܚܶܒ݂
ܗ݈ܘܳܐ ܕ݁ܶܝܢ
ܗܽܘ ܝܶܫܽܘܥ
ܠܡܳܪܬ݁ܳܐ
ܘܰܠܡܰܪܝܰܡ
ܘܰܠܠܳܥܳܙܰܪ܂</div>
<div type="v" n="6">ܘܟ݂ܰܕ݂
ܫܡܰܥ
ܕ݁ܰܟ݂ܪܺܝܗ
ܟ݁ܰܬ݁ܰܪ
ܒ݁ܕ݂ܽܘܟ݁ܬ݂ܳܐ
ܕ݁ܺܐܝܬ݂ܰܘܗ݈ܝ
ܗ݈ܘܳܐ ܬ݁ܪܶܝܢ
ܝܰܘܡܺܝܢ܂</div>
<div type="v" n="7">ܘܒ݂ܳܬ݂ܰܪܟ݁ܶܢ
ܐܶܡܰܪ
ܠܬ݂ܰܠܡܺܝܕ݂ܰܘܗ݈ܝ
ܬ݁ܰܘ ܢܺܐܙܰܠ
ܬ݁ܽܘܒ݂
ܠܺܝܗܽܘܕ݂܂</div>
<div type="v" n="8">ܐܳܡܪܺܝܢ
ܠܶܗ
ܬ݁ܰܠܡܺܝܕ݂ܰܘܗ݈ܝ
ܪܰܒ݁ܰܢ ܗܳܫܳܐ
ܝܺܗܽܘܕ݂ܳܝܶܐ
ܒ݁ܳܥܶܝܢ ܗ݈ܘܰܘ
ܠܡܶܪܓ݁ܡܳܟ݂
ܘܬ݂ܽܘܒ݂ ܐܳܙܶܠ
ܐܰܢ݈ܬ݁
ܠܬ݂ܰܡܳܢ܂</div>
<div type="v" n="9">ܐܳܡܰܪ
ܠܗܽܘܢ ܝܶܫܽܘܥ
ܠܳܐ
ܬ݁ܰܪܬ݁ܰܥܶܣܪܶܐ
ܫܳܥܺܝܢ ܐܺܝܬ݂
ܒ݁ܝܰܘܡܳܐ ܘܶܐܢ
ܐ݈ܢܳܫ ܡܗܰܠܶܟ݂
ܒ݁ܺܐܝܡܳܡܳܐ
ܠܳܐ ܡܶܬ݁ܬ݁ܩܶܠ
ܡܶܛܽܠ ܕ݁ܚܳܙܶܐ
ܢܽܘܗܪܶܗ
ܕ݁ܥܳܠܡܳܐ
ܗܳܢܳܐ܂</div>
<div type="v" n="10">ܐܶܢ ܐ݈ܢܳܫ
ܕ݁ܶܝܢ
ܒ݁ܠܺܠܝܳܐ
ܢܗܰܠܶܟ݂
ܡܶܬ݁ܬ݁ܩܶܠ
ܡܶܛܽܠ
ܕ݁ܢܰܗܺܝܪܳܐ
ܠܰܝܬ݁ ܒ݁ܶܗ܂</div>
<div type="v" n="11">ܗܳܠܶܝܢ
ܐܶܡܰܪ ܝܶܫܽܘܥ
ܘܒ݂ܳܬ݂ܰܪܟ݁ܶܢ
ܐܶܡܰܪ ܠܗܽܘܢ
ܠܳܥܳܙܰܪ
ܪܳܚܡܰܢ ܫܟ݂ܶܒ݂
ܐܶܠܳܐ ܐܳܙܶܠ
ܐ݈ܢܳܐ
ܕ݁ܰܐܥܺܝܪܺܝܘܗ݈ܝ܂</div>
<div type="v" n="12">ܐܳܡܪܺܝܢ
ܠܶܗ
ܬ݁ܰܠܡܺܝܕ݂ܰܘܗ݈ܝ
ܡܳܪܰܢ ܐܶܢ
ܕ݁ܡܶܟ݂
ܡܶܬ݂ܚܠܶܡ܂</div>
<div type="v" n="13">ܗܽܘ ܕ݁ܶܝܢ
ܝܶܫܽܘܥ ܐܶܡܰܪ
ܥܰܠ ܡܰܘܬ݁ܶܗ
ܘܗܶܢܽܘܢ
ܣܒ݂ܰܪܘ ܕ݁ܥܰܠ
ܡܰܕ݂ܡܟ݂ܳܐ ܗܽܘ
ܕ݁ܫܶܢܬ݂ܳܐ
ܐܶܡܰܪ܂</div>
<div type="v" n="14">ܗܳܝܕ݁ܶܝܢ
ܐܶܡܰܪ ܠܗܽܘܢ
ܝܶܫܽܘܥ
ܦ݁ܫܺܝܩܳܐܝܺܬ݂
ܠܳܥܳܙܰܪ ܡܺܝܬ݂
ܠܶܗ܂</div>
<div type="v" n="15">ܘܚܳܕ݂ܶܐ
ܐ݈ܢܳܐ ܕ݁ܠܳܐ
ܗܘܺܝܬ݂ ܬ݁ܰܡܳܢ
ܡܶܛܽܠܳܬ݂ܟ݂ܽܘܢ
ܕ݁ܰܬ݂ܗܰܝܡܢܽܘܢ
ܐܶܠܳܐ ܗܰܠܶܟ݂ܘ
ܠܬ݂ܰܡܳܢ܂</div>
<div type="v" n="16">ܐܳܡܰܪ
ܬ݁ܳܐܘܡܰܐ
ܕ݁ܡܶܬ݂ܶܐܡܰܪ
ܬ݁ܳܐܡܳܐ
ܠܬ݂ܰܠܡܺܝܕ݂ܶܐ
ܚܰܒ݂ܪܰܘܗ݈ܝ
ܢܺܐܙܰܠ ܐܳܦ݂
ܚܢܰܢ ܢܡܽܘܬ݂
ܥܰܡܶܗ܂</div>
<div type="v" n="17">ܘܶܐܬ݂ܳܐ
ܝܶܫܽܘܥ
ܠܒ݂ܶܝܬ݂‌ܥܰܢܝܳܐ
ܘܶܐܫܟ݁ܰܚ
ܕ݁ܰܐܪܒ݁ܥܳܐ
ܠܶܗ ܝܰܘܡܺܝܢ
ܕ݁ܺܐܝܬ݂ܰܘܗ݈ܝ
ܒ݁ܒ݂ܶܝܬ݂
ܩܒ݂ܽܘܪܳܐ܂</div>
<div type="v" n="18">ܐܺܝܬ݂ܶܝܗ
ܗ݈ܘܳܬ݂ ܕ݁ܶܝܢ
ܒ݁ܶܝܬ݂‌ܥܰܢܝܳܐ
ܥܰܠ ܓ݁ܶܢ݈ܒ݂
ܐܽܘܪܺܫܠܶܡ
ܟ݁ܰܕ݂
ܦ݁ܰܪܺܝܩܳܐ
ܡܶܢܳܗ ܐܰܝܟ݂
ܐܶܣܛܕ݂ܰܘܳܬ݂ܳܐ
ܚܰܡܶܫܬ݁ܰܥܣܰܪ܂</div>
<div type="v" n="19">ܘܣܰܓ݁ܺܝܶܐܐ
ܡܶܢ
ܝܺܗܽܘܕ݂ܳܝܶܐ
ܐܰܬ݁ܺܝܐܝܺܢ
ܗ݈ܘܰܘ ܠܘܳܬ݂
ܡܳܪܬ݁ܳܐ
ܘܡܰܪܝܰܡ
ܕ݁ܢܶܡܠܽܘܢ
ܒ݁ܠܶܒ݁ܗܶܝܢ
ܡܶܛܽܠ
ܐܰܚܽܘܗܶܝܢ܂</div>
<div type="v" n="20">ܡܳܪܬ݁ܳܐ
ܕ݁ܶܝܢ ܟ݁ܰܕ݂
ܫܶܡܥܰܬ݂
ܕ݁ܝܶܫܽܘܥ
ܐܶܬ݂ܳܐ
ܢܶܦ݂ܩܰܬ݂
ܠܽܐܘܪܥܶܗ
ܡܰܪܝܰܡ ܕ݁ܶܝܢ
ܒ݁ܒ݂ܰܝܬ݁ܳܐ
ܝܳܬ݂ܒ݁ܳܐ
ܗ݈ܘܳܬ݂܂</div>
<div type="v" n="21">ܘܶܐܡܪܰܬ݂
ܡܳܪܬ݁ܳܐ
ܠܝܶܫܽܘܥ ܡܳܪܝ
ܐܶܠܽܘ ܬ݁ܢܳܢ
ܗ݈ܘܰܝܬ݁ ܠܳܐ
ܡܳܐܶܬ݂ ܗ݈ܘܳܐ
ܐܳܚܝ܂</div>
<div type="v" n="22">ܐܶܠܳܐ
ܐܳܦ݂ ܗܳܫܳܐ
ܝܳܕ݂ܥܳܐ ܐ݈ܢܳܐ
ܕ݁ܰܟ݂ܡܳܐ
ܕ݁ܬ݂ܶܫܰܐܠ
ܠܰܐܠܳܗܳܐ
ܝܳܗܶܒ݂ ܠܳܟ݂܂</div>
<div type="v" n="23">ܐܳܡܰܪ ܠܳܗ
ܝܶܫܽܘܥ ܩܳܐܶܡ
ܐܰܚܽܘܟ݂ܝ܂</div>
<div type="v" n="24">ܐܳܡܪܳܐ
ܠܶܗ ܡܳܪܬ݁ܳܐ
ܝܳܕ݂ܥܳܐܢܳܐ
ܕ݁ܩܳܐܶܡ
ܒ݁ܢܽܘܚܳܡܳܐ
ܒ݁ܝܰܘܡܳܐ
ܐ݈ܚܪܳܝܳܐ܂</div>
<div type="v" n="25">ܐܳܡܰܪ ܠܳܗ
ܝܶܫܽܘܥ ܐܶܢܳܐ
ܐ݈ܢܳܐ
ܢܽܘܚܳܡܳܐ
ܘܚܰܝܶܐ ܡܰܢ
ܕ݁ܰܡܗܰܝܡܶܢ
ܒ݁ܺܝ ܐܳܦ݂ܶܢ
ܢܡܽܘܬ݂
ܢܺܚܶܐ܂</div>
<div type="v" n="26">ܘܟ݂ܽܠ
ܕ݁ܚܰܝ
ܘܰܡܗܰܝܡܶܢ
ܒ݁ܺܝ ܠܥܳܠܰܡ
ܠܳܐ ܢܡܽܘܬ݂
ܡܗܰܝܡܢܰܬ݁ܝ
ܗܳܕ݂ܶܐ܂</div>
<div type="v" n="27">ܐܳܡܪܳܐ
ܠܶܗ ܐܺܝܢ ܡܳܪܝ
ܐܶܢܳܐ
ܡܗܰܝܡܢܳܐ
ܐ݈ܢܳܐ
ܕ݁ܰܐܢ݈ܬ݁ ܗ݈ܽܘ
ܡܫܺܝܚܳܐ ܒ݁ܪܶܗ
ܕ݁ܰܐܠܳܗܳܐ
ܕ݁ܳܐܬ݂ܶܐ
ܠܥܳܠܡܳܐ܂</div>
<div type="v" n="28">ܘܟ݂ܰܕ݂
ܐܶܡܪܰܬ݂
ܗܳܠܶܝܢ
ܐܶܙܰܠ݈ܬ݂
ܩܪܳܬ݂ ܠܡܰܪܝܰܡ
ܚܳܬ݂ܳܗ
ܟ݁ܰܣܝܳܐܝܺܬ݂
ܘܳܐܡܪܳܐ ܠܳܗ
ܪܰܒ݁ܰܢ ܐܶܬ݂ܳܐ
ܘܩܳܪܶܐ
ܠܶܟ݂ܝ܂</div>
<div type="v" n="29">ܘܡܰܪܝܰܡ
ܟ݁ܰܕ݂ ܫܶܡܥܰܬ݂
ܩܳܡܰܬ݂ ܥܓ݂ܰܠ
ܘܳܐܬ݂ܝܳܐ
ܗ݈ܘܳܬ݂
ܠܘܳܬ݂ܶܗ܂</div>
<div type="v" n="30">ܗܽܘ ܕ݁ܶܝܢ
ܝܶܫܽܘܥ ܠܳܐ
ܥܕ݂ܰܟ݁ܺܝܠ
ܐܶܬ݂ܳܐ ܗ݈ܘܳܐ
ܠܰܩܪܺܝܬ݂ܳܐ
ܐܶܠܳܐ ܒ݁ܳܗ
ܗ݈ܘܳܐ ܒ݁ܗܳܝ
ܕ݁ܽܘܟ݁ܬ݂ܳܐ
ܕ݁ܶܐܪܰܥܬ݂ܶܗ
ܡܳܪܬ݁ܳܐ܂</div>
<div type="v" n="31">ܐܳܦ݂
ܗܳܢܽܘܢ ܕ݁ܶܝܢ
ܝܺܗܽܘܕ݂ܳܝܶܐ
ܕ݁ܺܐܝܬ݂ ܗ݈ܘܰܘ
ܥܰܡܳܗ
ܒ݁ܒ݂ܰܝܬ݁ܳܐ
ܕ݁ܰܡܒ݂ܰܝܐܝܺܢ
ܗ݈ܘܰܘ ܠܳܗ
ܕ݁ܰܚܙܰܘ
ܠܡܰܪܝܰܡ
ܕ݁ܰܥܓ݂ܰܠ
ܩܳܡܰܬ݂
ܢܶܦ݂ܩܰܬ݂
ܐܶܙܰܠܘ ܠܗܽܘܢ
ܒ݁ܳܬ݂ܪܳܗ
ܣܒ݂ܰܪܘ ܓ݁ܶܝܪ
ܕ݁ܰܠܩܰܒ݂ܪܳܐ
ܐܳܙܳܠ݈ܐ
ܠܡܶܒ݂ܟ݁ܳܐ܂</div>
<div type="v" n="32">ܗܺܝ ܕ݁ܶܝܢ
ܡܰܪܝܰܡ ܟ݁ܰܕ݂
ܐܶܬ݂ܳܬ݂
ܐܰܝܟ݁ܳܐ
ܕ݁ܺܐܝܬ݂ܰܘܗ݈ܝ
ܗ݈ܘܳܐ ܝܶܫܽܘܥ
ܘܰܚܙܳܬ݂ܶܗ
ܢܶܦ݂ܠܰܬ݂ ܥܰܠ
ܪܶܓ݂ܠܰܘܗ݈ܝ
ܘܳܐܡܪܳܐ ܠܶܗ
ܐܶܠܽܘ ܬ݁ܢܳܢ
ܗ݈ܘܰܝܬ݁ ܡܳܪܝ
ܠܳܐ ܡܳܐܶܬ݂
ܗ݈ܘܳܐ ܐܳܚܝ܂</div>
<div type="v" n="33">ܝܶܫܽܘܥ
ܕ݁ܶܝܢ ܟ݁ܰܕ݂
ܚܙܳܗ
ܕ݁ܒ݂ܳܟ݂ܝܳܐ
ܘܠܺܝܗܽܘܕ݂ܳܝܶܐ
ܗܳܢܽܘܢ
ܕ݁ܶܐܬ݂ܰܘ
ܥܰܡܳܗ
ܕ݁ܒ݂ܳܟ݂ܶܝܢ
ܐܶܬ݂ܥܰܙܰܙ
ܒ݁ܪܽܘܚܶܗ
ܘܰܐܙܺܝܥ
ܢܰܦ݂ܫܶܗ܂</div>
<div type="v" n="34">ܘܶܐܡܰܪ
ܐܰܝܟ݁ܳܐ
ܣܳܡܬ݁ܽܘܢܳܝܗ݈ܝ
ܘܳܐܡܪܺܝܢ ܠܶܗ
ܡܳܪܰܢ ܬ݁ܳܐ
ܚܙܺܝ܂</div>
<div type="v" n="35">ܘܳܐܬ݂ܝܳܢ
ܗ݈ܘܰܝ
ܕ݁ܶܡܥܰܘܗ݈ܝ
ܕ݁ܝܶܫܽܘܥ܂</div>
<div type="v" n="36">ܘܳܐܡܪܺܝܢ
ܗ݈ܘܰܘ
ܝܺܗܽܘܕ݂ܳܝܶܐ
ܚܙܰܘ ܟ݁ܡܳܐ
ܪܳܚܶܡ ܗ݈ܘܳܐ
ܠܶܗ܂</div>
<div type="v" n="37">ܐ݈ܢܳܫܺܝܢ
ܕ݁ܶܝܢ ܡܶܢܗܽܘܢ
ܐܶܡܰܪܘ ܠܳܐ
ܡܶܫܟ݁ܰܚ ܗ݈ܘܳܐ
ܗܳܢܳܐ
ܕ݁ܦ݂ܰܬ݁ܰܚ
ܥܰܝܢܰܘܗ݈ܝ
ܕ݁ܗܰܘ ܣܰܡܝܳܐ
ܢܶܥܒ݁ܶܕ݂
ܕ݁ܳܐܦ݂ ܗܳܢܳܐ
ܠܳܐ ܢܡܽܘܬ݂܂</div>
<div type="v" n="38">ܝܶܫܽܘܥ
ܕ݁ܶܝܢ ܟ݁ܰܕ݂
ܡܶܬ݂ܥܰܙܰܙ
ܒ݁ܰܝܢܰܘܗ݈ܝ
ܘܠܶܗ ܐܶܬ݂ܳܐ
ܠܒ݂ܶܝܬ݂
ܩܒ݂ܽܘܪܳܐ ܘܗܽܘ
ܒ݁ܶܝܬ݂
ܩܒ݂ܽܘܪܳܐ
ܐܺܝܬ݂ܰܘܗ݈ܝ
ܗ݈ܘܳܐ
ܡܥܰܪܬ݂ܳܐ
ܘܟ݂ܺܐܦ݂ܳܐ
ܣܺܝܡܳܐ ܗ݈ܘܳܬ݂
ܥܰܠ ܬ݁ܰܪܥܶܗ܂</div>
<div type="v" n="39">ܘܶܐܡܰܪ
ܝܶܫܽܘܥ ܫܩܽܘܠܘ
ܟ݁ܺܐܦ݂ܳܐ
ܗܳܕ݂ܶܐ ܐܳܡܪܳܐ
ܠܶܗ ܡܳܪܬ݁ܳܐ
ܚܳܬ݂ܶܗ ܕ݁ܗܰܘ
ܡܺܝܬ݂ܳܐ ܡܳܪܝ
ܡܶܢ ܟ݁ܰܕ݁ܽܘ
ܣܪܺܝ ܠܶܗ
ܐܰܪܒ݁ܥܳܐ ܠܶܗ
ܓ݁ܶܝܪ
ܝܰܘܡܺܝܢ܂</div>
<div type="v" n="40">ܐܳܡܰܪ ܠܳܗ
ܝܶܫܽܘܥ ܠܳܐ
ܐܶܡܪܶܬ݂ ܠܶܟ݂ܝ
ܕ݁ܶܐܢ
ܬ݁ܗܰܝܡܢܺܝܢ
ܬ݁ܶܚܙܶܝܢ
ܫܽܘܒ݂ܚܶܗ
ܕ݁ܰܐܠܳܗܳܐ܂</div>
<div type="v" n="41">ܘܰܫܩܰܠܘ
ܟ݁ܺܐܦ݂ܳܐ ܗܳܝ
ܘܗܽܘ ܝܶܫܽܘܥ
ܐܰܪܺܝܡ
ܥܰܝܢܰܘܗ݈ܝ
ܠܥܶܠ ܘܶܐܡܰܪ
ܐܰܒ݂ܳܐ
ܡܰܘܕ݁ܶܐ ܐ݈ܢܳܐ
ܠܳܟ݂
ܕ݁ܰܫܡܰܥܬ݁ܳܢܝ܂</div>
<div type="v" n="42">ܘܶܐܢܳܐ
ܝܳܕ݂ܰܥ ܐ݈ܢܳܐ
ܕ݁ܰܒ݂ܟ݂ܽܠܙܒ݂ܰܢ
ܫܳܡܰܥ ܐܰܢ݈ܬ݁
ܠܺܝ ܐܶܠܳܐ
ܡܶܛܽܠ ܟ݁ܶܢܫܳܐ
ܗܳܢܳܐ ܕ݁ܩܳܐܶܡ
ܐܳܡܰܪ ܐ݈ܢܳܐ
ܗܳܠܶܝܢ
ܕ݁ܰܢܗܰܝܡܢܽܘܢ
ܕ݁ܰܐܢ݈ܬ݁
ܫܰܕ݁ܰܪܬ݁ܳܢܝ܂</div>
<div type="v" n="43">ܘܟ݂ܰܕ݂
ܐܶܡܰܪ ܗܳܠܶܝܢ
ܩܥܳܐ ܒ݁ܩܳܠܳܐ
ܪܳܡܳܐ ܠܳܥܳܙܰܪ
ܬ݁ܳܐ ܠܒ݂ܰܪ܂</div>
<div type="v" n="44">ܘܰܢܦ݂ܰܩ
ܗܰܘ ܡܺܝܬ݂ܳܐ
ܟ݁ܰܕ݂
ܐܰܣܺܝܪܳܢ
ܐܺܝܕ݂ܰܘܗ݈ܝ
ܘܪܶܓ݂ܠܰܘܗ݈ܝ
ܒ݁ܦ݂ܶܣܩܝܳܬ݂ܳܐ
ܘܰܐܦ݁ܰܘܗ݈ܝ
ܐܰܣܺܝܪܳܢ
ܒ݁ܣܽܘܕ݂ܳܪܳܐ
ܐܳܡܰܪ ܠܗܽܘܢ
ܝܶܫܽܘܥ
ܫܪܰܐܘܽܗ݈ܝ
ܘܰܫܒ݂ܽܘܩܘ
ܐܳܙܶܠ܂</div>
<div type="v" n="45">ܘܣܰܓ݁ܺܝܶܐܐ
ܡܶܢ
ܝܺܗܽܘܕ݂ܳܝܶܐ
ܕ݁ܶܐܬ݂ܰܘ
ܠܘܳܬ݂ ܡܰܪܝܰܡ
ܟ݁ܰܕ݂ ܚܙܰܘ
ܡܶܕ݁ܶܡ
ܕ݁ܰܥܒ݂ܰܕ݂
ܝܶܫܽܘܥ
ܗܰܝܡܶܢܘ
ܒ݁ܶܗ܂</div>
<div type="v" n="46">ܘܐ݈ܢܳܫܺܝܢ
ܡܶܢܗܽܘܢ
ܐܶܙܰܠܘ ܠܘܳܬ݂
ܦ݁ܪܺܝܫܶܐ
ܘܶܐܡܰܪܘ ܠܗܽܘܢ
ܡܶܕ݁ܶܡ
ܕ݁ܰܥܒ݂ܰܕ݂
ܝܶܫܽܘܥ܂</div>
<div type="v" n="47">ܘܶܐܬ݂ܟ݁ܰܢܰܫܘ
ܪܰܒ݁ܰܝ
ܟ݁ܳܗܢܶܐ
ܘܰܦ݂ܪܺܝܫܶܐ
ܘܳܐܡܪܺܝܢ
ܗ݈ܘܰܘ ܡܳܢܳܐ
ܢܶܥܒ݁ܶܕ݂
ܕ݁ܗܳܢܳܐ
ܓ݁ܰܒ݂ܪܳܐ
ܐܳܬ݂ܘܳܬ݂ܳܐ
ܣܰܓ݁ܺܝܳܐܬ݂ܳܐ
ܥܳܒ݂ܶܕ݂܂</div>
<div type="v" n="48">ܘܶܐܢ
ܫܳܒ݂ܩܺܝܢ
ܚ݈ܢܰܢ ܠܶܗ
ܗܳܟ݂ܰܢܳܐ
ܟ݁ܽܠܗܽܘܢ
ܐ݈ܢܳܫܳܐ
ܡܗܰܝܡܢܺܝܢ
ܒ݁ܶܗ ܘܳܐܬ݂ܶܝܢ
ܪܽܗ݈ܘܡܳܝܶܐ
ܫܳܩܠܺܝܢ
ܐܰܬ݂ܪܰܢ
ܘܥܰܡܰܢ܂</div>
<div type="v" n="49">ܚܰܕ݂
ܕ݁ܶܝܢ ܡܶܢܗܽܘܢ
ܕ݁ܰܫܡܶܗ
ܩܰܝܳܦ݂ܳܐ ܪܰܒ݁
ܟ݁ܳܗܢܶܐ ܗ݈ܘܳܐ
ܕ݁ܗܳܝ
ܫܰܢ݈ܬ݁ܳܐ
ܘܶܐܡܰܪ ܠܗܽܘܢ
ܐܰܢ݈ܬ݁ܽܘܢ ܠܳܐ
ܝܳܕ݂ܥܺܝܢ
ܐܢ݈ܬ݁ܽܘܢ
ܡܶܕ݁ܶܡ܂</div>
<div type="v" n="50">ܘܠܳܐ
ܡܶܬ݂ܚܰܫܒ݂ܺܝܢ
ܐܢ݈ܬ݁ܽܘܢ
ܕ݁ܦ݂ܰܩܳܚ ܠܰܢ
ܕ݁ܚܰܕ݂
ܓ݁ܰܒ݂ܪܳܐ
ܢܡܽܘܬ݂ ܚܠܳܦ݂
ܥܰܡܳܐ ܘܠܳܐ
ܟ݁ܽܠܶܗ ܥܰܡܳܐ
ܢܺܐܒ݂ܰܕ݂܂</div>
<div type="v" n="51">ܗܳܕ݂ܶܐ
ܕ݁ܶܝܢ ܡܶܢ
ܨܒ݂ܽܘܬ݂
ܢܰܦ݂ܫܶܗ ܠܳܐ
ܐܶܡܰܪ ܐܶܠܳܐ
ܡܶܛܽܠ ܕ݁ܪܰܒ݁
ܟ݁ܳܗܢܶܐ ܗ݈ܘܳܐ
ܕ݁ܗܳܝ
ܫܰܢ݈ܬ݁ܳܐ
ܐܶܬ݂ܢܰܒ݁ܺܝ
ܕ݁ܰܥܬ݂ܺܝܕ݂
ܗ݈ܘܳܐ ܝܶܫܽܘܥ
ܕ݁ܰܢܡܽܘܬ݂
ܚܠܳܦ݂ ܥܰܡܳܐ܂</div>
<div type="v" n="52">ܘܠܳܐ
ܒ݁ܰܠܚܽܘܕ݂
ܚܠܳܦ݂ ܥܰܡܳܐ
ܐܶܠܳܐ ܕ݁ܳܐܦ݂
ܒ݁ܢܰܝܳܐ
ܕ݁ܰܐܠܳܗܳܐ
ܕ݁ܰܡܒ݂ܰܕ݁ܪܺܝܢ
ܢܟ݂ܰܢܶܫ
ܠܰܚܕ݂ܳܐ܂</div>
<div type="v" n="53">ܘܡܶܢ ܗܰܘ
ܝܰܘܡܳܐ
ܐܶܬ݂ܚܰܫܰܒ݂ܘ
ܗ݈ܘܰܘ
ܕ݁ܢܶܩܛܠܽܘܢܳܝܗ݈ܝ܂</div>
<div type="v" n="54">ܗܽܘ ܕ݁ܶܝܢ
ܝܶܫܽܘܥ ܠܳܐ
ܡܗܰܠܶܟ݂ ܗ݈ܘܳܐ
ܓ݁ܰܠܝܳܐܝܺܬ݂
ܒ݁ܶܝܬ݂
ܝܺܗܽܘܕ݂ܳܝܶܐ
ܐܶܠܳܐ ܐܶܙܰܠ
ܠܶܗ ܡܶܢ
ܬ݁ܰܡܳܢ
ܠܰܐܬ݂ܪܳܐ
ܕ݁ܩܰܪܺܝܒ݂
ܠܚܽܘܪܒ݁ܳܐ
ܠܟ݂ܰܪܟ݂ܳܐ
ܕ݁ܡܶܬ݂ܩܪܶܐ
ܐܰܦ݂ܪܶܝܡ
ܘܬ݂ܰܡܳܢ
ܡܶܬ݂ܗܰܦ݁ܰܟ݂
ܗ݈ܘܳܐ ܥܰܡ
ܬ݁ܰܠܡܺܝܕ݂ܰܘܗ݈ܝ܂</div>
<div type="v" n="55">ܩܰܪܺܝܒ݂
ܗ݈ܘܳܐ ܕ݁ܶܝܢ
ܦ݁ܶܨܚܳܐ
ܕ݁ܺܝܗܽܘܕ݂ܳܝܶܐ
ܘܰܣܠܶܩܘ
ܣܰܓ݁ܺܝܶܐܐ ܡܶܢ
ܩܽܘܪܝܳܐ
ܠܽܐܘܪܺܫܠܶܡ
ܩܕ݂ܳܡ
ܥܰܕ݂ܥܺܕ݂ܳܐ
ܕ݁ܰܢܕ݂ܰܟ݁ܽܘܢ
ܢܰܦ݂ܫܗܽܘܢ܂</div>
<div type="v" n="56">ܘܒ݂ܳܥܶܝܢ
ܗ݈ܘܰܘ ܠܶܗ
ܠܝܶܫܽܘܥ
ܘܳܐܡܪܺܝܢ
ܗ݈ܘܰܘ ܚܰܕ݂
ܠܚܰܕ݂
ܒ݁ܗܰܝܟ݁ܠܳܐ
ܡܳܢܳܐ
ܣܳܒ݂ܪܺܝܢ
ܐܢ݈ܬ݁ܽܘܢ
ܕ݁ܠܳܐ ܐܳܬ݂ܶܐ
ܠܥܰܕ݂ܥܺܕ݂ܳܐ܂</div>
<div type="v" n="57">ܪܰܒ݁ܰܝ
ܟ݁ܳܗܢܶܐ ܕ݁ܶܝܢ
ܘܰܦ݂ܪܺܝܫܶܐ
ܦ݁ܩܰܕ݂ܘ ܗ݈ܘܰܘ
ܕ݁ܶܐܢ ܐ݈ܢܳܫ
ܢܶܕ݁ܰܥ
ܐܰܝܟ݁ܰܘ
ܢܒ݂ܰܕ݁ܶܩ
ܠܗܽܘܢ ܐܰܝܟ݂
ܕ݁ܢܶܐܚܕ݁ܽܘܢܳܝܗ݈ܝ܂</div>
</div>
<div type="ch" n="12">
<div type="title" n="title"> ܀ ܝܘܚܢܢ
ܝܒܒ </div>
<div type="v" n="1">ܝܶܫܽܘܥ
ܕ݁ܶܝܢ ܩܕ݂ܳܡ
ܫܬ݁ܳܐ ܝܰܘܡܺܝܢ
ܕ݁ܦ݂ܶܨܚܳܐ
ܐܶܬ݂ܳܐ
ܠܒ݂ܶܝܬ݂‌ܥܰܢܝܳܐ
ܐܰܝܟ݁ܳܐ
ܕ݁ܺܐܝܬ݂ܰܘܗ݈ܝ
ܗ݈ܘܳܐ ܠܳܥܳܙܰܪ
ܗܰܘ ܕ݁ܰܐܩܺܝܡ
ܡܶܢ ܒ݁ܶܝܬ݂
ܡܺܝܬ݂ܶܐ ܗܽܘ
ܝܶܫܽܘܥ܂</div>
<div type="v" n="2">ܘܰܥܒ݂ܰܕ݂ܘ
ܠܶܗ ܬ݁ܰܡܳܢ
ܚܫܳܡܺܝܬ݂ܳܐ
ܘܡܳܪܬ݁ܳܐ
ܡܫܰܡܫܳܐ
ܗ݈ܘܳܬ݂
ܘܠܳܥܳܙܰܪ ܚܰܕ݂
ܡܶܢ ܣܡܺܝܟ݂ܶܐ
ܗ݈ܘܳܐ
ܕ݁ܥܰܡܶܗ܂</div>
<div type="v" n="3">ܡܰܪܝܰܡ
ܕ݁ܶܝܢ ܫܶܩܠܰܬ݂
ܫܳܛܺܝܦ݂ܬ݁ܳܐ
ܕ݁ܒ݂ܶܣܡܳܐ
ܕ݁ܢܰܪܕ݁ܺܝܢ
ܪܺܫܳܝܳܐ
ܣܰܓ݁ܺܝ
ܕ݁ܡܰܝܳܐ
ܘܡܶܫܚܰܬ݂
ܪܶܓ݂ܠܰܘܗ݈ܝ
ܕ݁ܝܶܫܽܘܥ
ܘܫܰܘܝܰܬ݂
ܒ݁ܣܰܥܪܳܗ
ܪܶܓ݂ܠܰܘܗ݈ܝ
ܘܶܐܬ݂ܡܠܺܝ
ܒ݁ܰܝܬ݁ܳܐ ܡܶܢ
ܪܺܝܚܶܗ
ܕ݁ܒ݂ܶܣܡܳܐ܂</div>
<div type="v" n="4">ܘܶܐܡܰܪ
ܝܺܗܽܘܕ݂ܳܐ
ܣܟ݂ܰܪܝܽܘܛܳܐ
ܚܰܕ݂ ܡܶܢ
ܬ݁ܰܠܡܺܝܕ݂ܰܘܗ݈ܝ
ܗܰܘ
ܕ݁ܰܥܬ݂ܺܝܕ݂
ܗ݈ܘܳܐ
ܕ݁ܢܰܫܠܡܺܝܘܗ݈ܝ܂</div>
<div type="v" n="5">ܠܡܳܢܳܐ ܠܳܐ
ܐܶܙܕ݁ܰܒ݁ܰܢ
ܡܶܫܚܳܐ ܗܳܢܳܐ
ܒ݁ܰܬ݂ܠܳܬ݂
ܡܳܐܐ
ܕ݁ܺܝܢܳܪܺܝܢ
ܘܶܐܬ݂ܺܝܗܶܒ݂
ܠܡܶܣܟ݁ܺܢܶܐ܂</div>
<div type="v" n="6">ܗܳܕ݂ܶܐ
ܕ݁ܶܝܢ ܐܶܡܰܪ
ܠܳܐ ܗ݈ܘܳܐ
ܡܶܛܽܠ ܕ݁ܥܰܠ
ܡܶܣܟ݁ܺܢܶܐ
ܒ݁ܛܺܝܠ ܗ݈ܘܳܐ
ܠܶܗ ܐܶܠܳܐ
ܡܶܛܽܠ
ܕ݁ܓ݂ܰܢܳܒ݂ܳܐ
ܗ݈ܘܳܐ
ܘܰܓ݂ܠܽܘܣܩܡܳܐ
ܠܘܳܬ݂ܶܗ ܗ݈ܘܳܐ
ܘܡܶܕ݁ܶܡ
ܕ݁ܢܳܦ݂ܶܠ
ܗ݈ܘܳܐ ܒ݁ܶܗ
ܗܽܘ ܛܥܺܝܢ
ܗ݈ܘܳܐ܂</div>
<div type="v" n="7">ܐܶܡܰܪ
ܕ݁ܶܝܢ ܝܶܫܽܘܥ
ܫܒ݂ܽܘܩܶܝܗ
ܠܝܰܘܡܳܐ
ܕ݁ܰܩܒ݂ܽܘܪܝ
ܢܛܰܪܬ݂ܶܗ܂</div>
<div type="v" n="8">ܒ݁ܟ݂ܽܠܙܒ݂ܰܢ
ܓ݁ܶܝܪ
ܡܶܣܟ݁ܺܢܶܐ
ܐܺܝܬ݂ ܠܟ݂ܽܘܢ
ܥܰܡܟ݂ܽܘܢ ܠܺܝ
ܕ݁ܶܝܢ ܠܳܐ
ܒ݁ܟ݂ܽܠܙܒ݂ܰܢ
ܐܺܝܬ݂
ܠܟ݂ܽܘܢ܂</div>
<div type="v" n="9">ܘܰܫܡܰܥܘ
ܟ݁ܶܢܫܶܐ
ܣܰܓ݁ܺܝܶܐܐ ܡܶܢ
ܝܺܗܽܘܕ݂ܳܝܶܐ
ܕ݁ܬ݂ܰܡܳܢ ܗ݈ܽܘ
ܝܶܫܽܘܥ
ܘܶܐܬ݂ܰܘ ܠܳܐ
ܡܶܛܽܠ ܝܶܫܽܘܥ
ܒ݁ܰܠܚܽܘܕ݂
ܐܶܠܳܐ ܐܳܦ݂
ܕ݁ܢܶܚܙܽܘܢ
ܠܠܳܥܳܙܰܪ ܗܰܘ
ܕ݁ܰܐܩܺܝܡ ܡܶܢ
ܒ݁ܶܝܬ݂
ܡܺܝܬ݂ܶܐ܂</div>
<div type="v" n="10">ܘܶܐܬ݂ܪܰܥܺܝܘ
ܗ݈ܘܰܘ ܪܰܒ݁ܰܝ
ܟ݁ܳܗܢܶܐ
ܕ݁ܳܐܦ݂
ܠܠܳܥܳܙܰܪ
ܢܶܩܛܠܽܘܢܳܝܗ݈ܝ܂</div>
<div type="v" n="11">ܡܶܛܽܠ
ܕ݁ܣܰܓ݁ܺܝܶܐܐ
ܡܶܢ
ܝܺܗܽܘܕ݂ܳܝܶܐ
ܡܶܛܽܠܳܬ݂ܶܗ
ܐܳܙܺܠ݈ܝܢ
ܗ݈ܘܰܘ
ܘܰܡܗܰܝܡܢܺܝܢ
ܒ݁ܝܶܫܽܘܥ܂</div>
<div type="v" n="12">ܘܰܠܝܰܘܡܳܐ
ܐ݈ܚܪܺܢܳܐ
ܟ݁ܶܢܫܳܐ
ܣܰܓ݁ܺܝܳܐܐ
ܐܰܝܢܳܐ
ܕ݁ܳܐܬ݂ܶܐ
ܗ݈ܘܳܐ
ܠܥܰܕ݂ܥܺܕ݂ܳܐ
ܟ݁ܰܕ݂ ܫܡܰܥܘ
ܕ݁ܝܶܫܽܘܥ
ܐܳܬ݂ܶܐ
ܠܽܐܘܪܺܫܠܶܡ܂</div>
<div type="v" n="13">ܫܩܰܠܘ
ܣܰܘܟ݁ܶܐ
ܕ݁ܕ݂ܶܩܠܶܐ
ܘܰܢܦ݂ܰܩܘ
ܠܽܐܘܪܥܶܗ
ܘܩܳܥܶܝܢ ܗ݈ܘܰܘ
ܘܳܐܡܪܺܝܢ
ܐܽܘܫܰܥܢܳܐ
ܒ݁ܪܺܝܟ݂ ܗ݈ܽܘ
ܕ݁ܳܐܬ݂ܶܐ
ܒ݁ܰܫܡܶܗ
ܕ݁ܡܳܪܝܳܐ
ܡܰܠܟ݁ܳܐ
ܕ݁ܺܐܝܣܪܳܝܶܠ܂</div>
<div type="v" n="14">ܐܶܫܟ݁ܰܚ
ܕ݁ܶܝܢ ܝܶܫܽܘܥ
ܚܡܳܪܳܐ
ܘܺܝܬ݂ܶܒ݂
ܥܠܰܘܗ݈ܝ
ܐܰܝܟ݁ܰܢܳܐ
ܕ݁ܰܟ݂ܬ݂ܺܝܒ݂܂</div>
<div type="v" n="15">ܠܳܐ
ܬ݁ܶܕ݂ܚܠܺܝܢ
ܒ݁ܰܪ݈ܬ݂
ܨܶܗܝܽܘܢ ܗܳܐ
ܡܰܠܟ݁ܶܟ݂ܝ
ܐܳܬ݂ܶܐ ܠܶܟ݂ܝ
ܘܰܪܟ݂ܺܝܒ݂ ܥܰܠ
ܥܺܝܠܳܐ ܒ݁ܰܪ
ܐܰܬ݂ܳܢܳܐ܂</div>
<div type="v" n="16">ܗܳܠܶܝܢ
ܕ݁ܶܝܢ ܠܳܐ
ܝܺܕ݂ܰܥܘ
ܬ݁ܰܠܡܺܝܕ݂ܰܘܗ݈ܝ
ܒ݁ܗܰܘ ܙܰܒ݂ܢܳܐ
ܐܶܠܳܐ ܟ݁ܰܕ݂
ܐܶܫܬ݁ܰܒ݁ܰܚ
ܝܶܫܽܘܥ
ܐܶܬ݁ܕ݁ܟ݂ܰܪܘ
ܬ݁ܰܠܡܺܝܕ݂ܰܘܗ݈ܝ
ܕ݁ܗܳܠܶܝܢ
ܟ݁ܬ݂ܺܝܒ݂ܳܢ
ܗ݈ܘܰܝ ܥܠܰܘܗ݈ܝ
ܘܗܳܠܶܝܢ
ܥܒ݂ܰܕ݂ܘ ܠܶܗ܂</div>
<div type="v" n="17">ܘܣܳܗܶܕ݂
ܗ݈ܘܳܐ ܟ݁ܶܢܫܳܐ
ܗܰܘ ܕ݁ܥܰܡܶܗ
ܗ݈ܘܳܐ ܕ݁ܰܩܪܳܐ
ܠܠܳܥܳܙܰܪ ܡܶܢ
ܩܰܒ݂ܪܳܐ
ܘܰܐܩܺܝܡܶܗ ܡܶܢ
ܒ݁ܶܝܬ݂
ܡܺܝܬ݂ܶܐ܂</div>
<div type="v" n="18">ܘܡܶܛܽܠ
ܗܳܕ݂ܶܐ ܢܦ݂ܰܩܘ
ܠܩܽܘܒ݂ܠܶܗ
ܟ݁ܶܢܫܶܐ
ܣܰܓ݁ܺܝܶܐܐ
ܕ݁ܰܫܡܰܥܘ
ܕ݁ܳܐܬ݂ܳܐ
ܗܳܕ݂ܶܐ
ܥܒ݂ܰܕ݂܂</div>
<div type="v" n="19">ܦ݁ܪܺܝܫܶܐ
ܕ݁ܶܝܢ ܐܳܡܪܺܝܢ
ܗ݈ܘܰܘ ܚܰܕ݂
ܠܚܰܕ݂ ܚܳܙܶܝܢ
ܐܢ݈ܬ݁ܽܘܢ
ܕ݁ܠܳܐ
ܡܰܘܬ݁ܪܺܝܢ
ܐܢ݈ܬ݁ܽܘܢ
ܡܶܕ݁ܶܡ ܕ݁ܗܳܐ
ܥܳܠܡܳܐ ܟ݁ܽܠܶܗ
ܐܶܙܰܠ ܠܶܗ
ܒ݁ܳܬ݂ܪܶܗ܂</div>
<div type="v" n="20">ܐܺܝܬ݂
ܗ݈ܘܰܘ ܕ݁ܶܝܢ
ܐܳܦ݂ ܡܶܢ
ܥܰܡ݈ܡܶܐ
ܐ݈ܢܳܫܳܐ
ܒ݁ܗܽܘܢ
ܕ݁ܰܣܠܶܩܘ
ܠܡܶܣܓ݁ܰܕ݂
ܒ݁ܥܰܕ݂ܥܺܕ݂ܳܐ܂</div>
<div type="v" n="21">ܗܳܠܶܝܢ
ܐܶܬ݂ܰܘ ܩܪܶܒ݂ܘ
ܠܘܳܬ݂
ܦ݂ܺܝܠܺܝܦ݁ܳܘܣ
ܗܰܘ ܕ݁ܡܶܢ
ܒ݁ܶܝܬ݂‌ܨܰܝܳܕ݂ܳܐ
ܕ݁ܰܓ݂ܠܺܝܠܳܐ
ܘܫܰܐܠܽܘܗ݈ܝ
ܘܳܐܡܪܺܝܢ ܠܶܗ
ܡܳܪܝ ܨܳܒ݂ܶܝܢ
ܚ݈ܢܰܢ ܢܶܚܙܶܐ
ܠܝܶܫܽܘܥ܂</div>
<div type="v" n="22">ܘܶܐܬ݂ܳܐ
ܗܽܘ
ܦ݂ܺܝܠܺܝܦ݁ܳܘܣ
ܘܶܐܡܰܪ
ܠܰܐܢܕ݁ܪܶܐܘܳܣ
ܘܰܐܢܕ݁ܪܶܐܘܳܣ
ܘܦ݂ܺܝܠܺܝܦ݁ܳܘܣ
ܐܶܡܰܪܘ
ܠܝܶܫܽܘܥ܂</div>
<div type="v" n="23">ܝܶܫܽܘܥ
ܕ݁ܶܝܢ ܥܢܳܐ
ܘܶܐܡܰܪ ܠܗܽܘܢ
ܐܶܬ݂ܳܬ݂
ܫܳܥܬ݂ܳܐ
ܕ݁ܢܶܫܬ݁ܰܒ݁ܰܚ
ܒ݁ܪܶܗ
ܕ݁ܐ݈ܢܳܫܳܐ܂</div>
<div type="v" n="24">ܐܰܡܺܝܢ
ܐܰܡܺܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܰܦ݂ܪܶܕ݁ܬ݁ܳܐ
ܕ݁ܚܶܛܬ݂ܳܐ
ܐܶܠܳܐ ܢܳܦ݂ܠܳܐ
ܘܡܳܝܬ݁ܳܐ
ܒ݁ܰܐܪܥܳܐ
ܒ݁ܰܠܚܽܘܕ݂ܶܝܗ
ܦ݁ܳܝܫܳܐ ܐܶܢ
ܕ݁ܶܝܢ ܡܳܝܬ݁ܳܐ
ܦ݁ܺܐܪܶܐ
ܣܰܓ݁ܺܝܶܐܐ
ܡܰܝܬ݁ܝܳܐ܂</div>
<div type="v" n="25">ܡܰܢ
ܕ݁ܪܳܚܶܡ
ܢܰܦ݂ܫܶܗ
ܢܰܘܒ݁ܕ݂ܺܝܗ
ܘܡܰܢ ܕ݁ܣܳܢܶܐ
ܢܰܦ݂ܫܶܗ
ܒ݁ܥܳܠܡܳܐ
ܗܳܢܳܐ ܢܶܛܪܺܝܗ
ܠܚܰܝܶܐ
ܕ݁ܰܠܥܳܠܰܡ܂</div>
<div type="v" n="26">ܐܶܢ ܠܺܝ
ܐ݈ܢܳܫ ܡܫܰܡܶܫ
ܢܺܐܬ݂ܶܐ
ܒ݁ܳܬ݂ܰܪܝ
ܘܰܐܝܟ݁ܳܐ
ܕ݁ܶܐܢܳܐ
ܐܺܝܬ݂ܰܝ
ܬ݁ܰܡܳܢ ܢܶܗܘܶܐ
ܐܳܦ݂ ܡܫܰܡܫܳܢܝ
ܡܰܢ ܕ݁ܠܺܝ
ܡܫܰܡܶܫ
ܢܝܰܩܪܺܝܘܗ݈ܝ
ܐܰܒ݂ܳܐ܂</div>
<div type="v" n="27">ܗܳܫܳܐ
ܢܰܦ݂ܫܝ ܗܳܐ
ܫܓ݂ܺܝܫܳܐ
ܘܡܳܢܳܐ ܐܺܡܰܪ
ܐܳܒ݂ܝ ܦ݁ܰܨܳܢܝ
ܡܶܢ ܗܳܕ݂ܶܐ
ܫܳܥܬ݂ܳܐ ܐܶܠܳܐ
ܡܶܛܽܠ ܗܳܢܳܐ
ܐܶܬ݂ܺܝܬ݂
ܠܗܳܕ݂ܶܐ
ܫܳܥܬ݂ܳܐ܂</div>
<div type="v" n="28">ܐܰܒ݂ܳܐ
ܫܰܒ݁ܰܚ ܫܡܳܟ݂
ܘܩܳܠܳܐ
ܐܶܫܬ݁ܡܰܥ ܡܶܢ
ܫܡܰܝܳܐ
ܫܰܒ݁ܚܶܬ݂
ܘܬ݂ܽܘܒ݂
ܡܫܰܒ݁ܰܚ
ܐ݈ܢܳܐ܂</div>
<div type="v" n="29">ܘܟ݂ܶܢܫܳܐ
ܕ݁ܩܳܐܶܡ ܗ݈ܘܳܐ
ܫܡܰܥܘ
ܘܳܐܡܪܺܝܢ
ܪܰܥܡܳܐ ܗܘܳܐ
ܐ݈ܚܪܳܢܶܐ
ܕ݁ܶܝܢ ܐܳܡܪܺܝܢ
ܡܰܠܰܐܟ݂ܳܐ
ܡܰܠܶܠ ܥܰܡܶܗ܂</div>
<div type="v" n="30">ܥܢܳܐ
ܝܶܫܽܘܥ ܘܶܐܡܰܪ
ܠܗܽܘܢ ܠܳܐ
ܗ݈ܘܳܐ
ܡܶܛܽܠܳܬ݂ܝ
ܗܘܳܐ ܩܳܠܳܐ
ܗܳܢܳܐ ܐܶܠܳܐ
ܡܶܛܽܠܳܬ݂ܟ݂ܽܘܢ܂</div>
<div type="v" n="31">ܗܳܫܳܐ
ܕ݁ܺܝܢܶܗ ܗ݈ܽܘ
ܕ݁ܥܳܠܡܳܐ
ܗܳܢܳܐ ܗܳܫܳܐ
ܐܰܪܟ݂ܽܘܢܳܐ
ܕ݁ܥܳܠܡܳܐ
ܗܳܢܳܐ
ܡܶܫܬ݁ܕ݂ܶܐ
ܠܒ݂ܰܪ܂</div>
<div type="v" n="32">ܘܶܐܢܳܐ
ܡܳܐ
ܕ݁ܶܐܬ݁ܬ݁ܪܺܝܡܶܬ݂
ܡܶܢ ܐܰܪܥܳܐ
ܐܶܓ݁ܶܕ݂
ܟ݁ܽܠܢܳܫ
ܠܘܳܬ݂ܝ܂</div>
<div type="v" n="33">ܗܳܕ݂ܶܐ
ܕ݁ܶܝܢ ܐܶܡܰܪ
ܕ݁ܰܢܚܰܘܶܐ
ܒ݁ܰܐܝܢܳܐ
ܡܰܘܬ݁ܳܐ
ܡܳܐܶܬ݂܂</div>
<div type="v" n="34">ܐܳܡܪܺܝܢ
ܠܶܗ ܟ݁ܶܢܫܶܐ
ܚܢܰܢ ܫܡܰܥܢ
ܡܶܢ ܢܳܡܽܘܣܳܐ
ܕ݁ܰܡܫܺܝܚܳܐ
ܠܥܳܠܰܡ ܡܩܰܘܶܐ
ܐܰܝܟ݁ܰܢܳܐ
ܐܳܡܰܪ ܐܰܢ݈ܬ݁
ܕ݁ܰܥܬ݂ܺܝܕ݂
ܗ݈ܽܘ
ܕ݁ܢܶܬ݁ܬ݁ܪܺܝܡ
ܒ݁ܪܶܗ
ܕ݁ܐ݈ܢܳܫܳܐ
ܡܰܢܽܘ ܗܳܢܳܐ
ܒ݁ܪܶܗ
ܕ݁ܐ݈ܢܳܫܳܐ܂</div>
<div type="v" n="35">ܐܳܡܰܪ
ܠܗܽܘܢ ܝܶܫܽܘܥ
ܩܰܠܺܝܠ
ܐ݈ܚܪܺܝܢ
ܙܰܒ݂ܢܳܐ
ܢܽܘܗܪܳܐ
ܥܰܡܟ݂ܽܘܢ ܗ݈ܽܘ
ܗܰܠܶܟ݂ܘ ܥܰܕ݂
ܐܺܝܬ݂ ܠܟ݂ܽܘܢ
ܢܽܘܗܪܳܐ ܕ݁ܠܳܐ
ܚܶܫܽܘܟ݂ܳܐ
ܢܰܕ݂ܪܶܟ݂ܟ݂ܽܘܢ
ܘܡܰܢ
ܕ݁ܰܡܗܰܠܶܟ݂
ܒ݁ܚܶܫܽܘܟ݂ܳܐ
ܠܳܐ ܝܳܕ݂ܰܥ
ܠܰܐܝܟ݁ܳܐ
ܐܳܙܶܠ܂</div>
<div type="v" n="36">ܥܰܕ݂
ܐܺܝܬ݂ ܠܟ݂ܽܘܢ
ܢܽܘܗܪܳܐ
ܗܰܝܡܶܢܘ
ܒ݁ܢܽܘܗܪܳܐ
ܕ݁ܰܒ݂ܢܰܘܗ݈ܝ
ܕ݁ܢܽܘܗܪܳܐ
ܬ݁ܶܗܘܽܘܢ
ܗܳܠܶܝܢ ܡܰܠܶܠ
ܝܶܫܽܘܥ ܘܶܐܙܰܠ
ܐܶܬ݁ܛܰܫܺܝ
ܡܶܢܗܽܘܢ܂</div>
<div type="v" n="37">ܘܟ݂ܰܕ݂
ܗܳܠܶܝܢ
ܟ݁ܽܠܗܶܝܢ
ܐܳܬ݂ܘܳܬ݂ܳܐ
ܥܒ݂ܰܕ݂
ܩܕ݂ܳܡܰܝܗܽܘܢ
ܠܳܐ ܗܰܝܡܶܢܘ
ܒ݁ܶܗ܂</div>
<div type="v" n="38">ܕ݁ܬ݂ܶܬ݂ܡܰܠܶܐ
ܡܶܠܬ݂ܳܐ
ܕ݁ܶܐܫܰܥܝܳܐ
ܢܒ݂ܺܝܳܐ
ܕ݁ܶܐܡܰܪ ܡܳܪܝ
ܡܰܢܽܘ ܗܰܝܡܶܢ
ܠܫܶܡܥܰܢ
ܘܰܕ݂ܪܳܥܶܗ
ܕ݁ܡܳܪܝܳܐ ܠܡܰܢ
ܐܶܬ݂ܓ݁ܠܺܝ܂</div>
<div type="v" n="39">ܡܶܛܽܠ
ܗܳܢܳܐ ܠܳܐ
ܡܶܫܟ݁ܚܺܝܢ
ܗ݈ܘܰܘ
ܕ݁ܰܢܗܰܝܡܢܽܘܢ
ܡܶܛܽܠ
ܕ݁ܬ݂ܽܘܒ݂
ܐܶܡܰܪ
ܐܶܫܰܥܝܳܐ܂</div>
<div type="v" n="40">ܕ݁ܥܰܘܰܪܘ
ܥܰܝܢܰܝܗܽܘܢ
ܘܰܐܚܫܶܟ݂ܘ
ܠܶܒ݁ܗܽܘܢ
ܕ݁ܠܳܐ ܢܶܚܙܽܘܢ
ܒ݁ܥܰܝܢܰܝܗܽܘܢ
ܘܢܶܣܬ݁ܰܟ݁ܠܽܘܢ
ܒ݁ܠܶܒ݁ܗܽܘܢ
ܘܢܶܬ݂ܦ݁ܢܽܘܢ
ܘܰܐܣܶܐ
ܐܶܢܽܘܢ܂</div>
<div type="v" n="41">ܗܳܠܶܝܢ
ܐܶܡܰܪ
ܐܶܫܰܥܝܳܐ
ܟ݁ܰܕ݂ ܚܙܳܐ
ܫܽܘܒ݂ܚܶܗ
ܘܡܰܠܶܠ
ܥܠܰܘܗ݈ܝ܂</div>
<div type="v" n="42">ܐܳܦ݂ ܡܶܢ
ܪܺܫܶܐ ܕ݁ܶܝܢ
ܣܰܓ݁ܺܝܶܐܐ
ܗܰܝܡܶܢܘ ܒ݁ܶܗ
ܐܶܠܳܐ ܡܶܛܽܠ
ܦ݁ܪܺܝܫܶܐ ܠܳܐ
ܡܰܘܕ݁ܶܝܢ
ܗ݈ܘܰܘ ܕ݁ܠܳܐ
ܢܶܗܘܽܘܢ ܠܒ݂ܰܪ
ܡܶܢ
ܟ݁ܢܽܘܫܬ݁ܳܐ܂</div>
<div type="v" n="43">ܪܚܶܡܘ
ܓ݁ܶܝܪ
ܫܽܘܒ݂ܚܳܐ
ܕ݁ܰܒ݂ܢܰܝܢܳܫܳܐ
ܝܰܬ݁ܺܝܪ ܡܶܢ
ܫܽܘܒ݂ܚܶܗ
ܕ݁ܰܐܠܳܗܳܐ܂</div>
<div type="v" n="44">ܝܶܫܽܘܥ
ܕ݁ܶܝܢ ܩܥܳܐ
ܘܶܐܡܰܪ ܡܰܢ
ܕ݁ܰܡܗܰܝܡܶܢ
ܒ݁ܺܝ ܠܳܐ
ܗ݈ܘܳܐ ܒ݁ܺܝ
ܡܗܰܝܡܶܢ ܐܶܠܳܐ
ܒ݁ܡܰܢ
ܕ݁ܫܰܕ݁ܪܰܢܝ܂</div>
<div type="v" n="45">ܘܡܰܢ
ܕ݁ܠܺܝ ܚܳܙܶܐ
ܚܙܳܐ ܠܡܰܢ
ܕ݁ܫܰܕ݁ܪܰܢܝ܂</div>
<div type="v" n="46">ܐܶܢܳܐ
ܢܽܘܗܪܳܐ
ܐܶܬ݂ܺܝܬ݂
ܠܥܳܠܡܳܐ
ܕ݁ܟ݂ܽܠ ܡܰܢ
ܕ݁ܰܡܗܰܝܡܶܢ
ܒ݁ܺܝ ܠܳܐ
ܢܩܰܘܶܐ
ܒ݁ܚܶܫܽܘܟ݂ܳܐ܂</div>
<div type="v" n="47">ܘܡܰܢ
ܕ݁ܫܳܡܰܥ ܡܶܠܰܝ
ܘܠܳܐ ܢܳܛܰܪ
ܠܗܶܝܢ ܐܶܢܳܐ
ܠܳܐ ܕ݁ܳܐܶܢ
ܐ݈ܢܳܐ ܠܶܗ ܠܳܐ
ܓ݁ܶܝܪ
ܐܶܬ݂ܺܝܬ݂
ܕ݁ܶܐܕ݁ܽܘܢ
ܠܥܳܠܡܳܐ ܐܶܠܳܐ
ܕ݁ܰܐܚܶܐ
ܠܥܳܠܡܳܐ܂</div>
<div type="v" n="48">ܡܰܢ
ܕ݁ܛܳܠܶܡ ܠܺܝ
ܘܠܳܐ ܡܩܰܒ݁ܶܠ
ܡܶܠܰܝ ܐܺܝܬ݂
ܡܰܢ ܕ݁ܕ݂ܳܐܶܢ
ܠܶܗ ܡܶܠܬ݂ܳܐ
ܕ݁ܡܰܠܠܶܬ݂ ܗܺܝ
ܕ݁ܳܝܢܳܐ ܠܶܗ
ܒ݁ܝܰܘܡܳܐ
ܐ݈ܚܪܳܝܳܐ܂</div>
<div type="v" n="49">ܕ݁ܶܐܢܳܐ
ܡܶܢ ܢܰܦ݂ܫܝ
ܠܳܐ ܡܰܠܠܶܬ݂
ܐܶܠܳܐ ܐܰܒ݂ܳܐ
ܕ݁ܫܰܕ݁ܪܰܢܝ
ܗܽܘ ܝܰܗ݈ܒ݂
ܠܺܝ
ܦ݁ܽܘܩܕ݁ܳܢܳܐ
ܡܳܢܳܐ ܐܺܡܰܪ
ܘܡܳܢܳܐ
ܐܶܡܰܠܶܠ܂</div>
<div type="v" n="50">ܘܝܳܕ݂ܰܥ
ܐ݈ܢܳܐ
ܕ݁ܦ݂ܽܘܩܕ݁ܳܢܶܗ
ܚܰܝܶܐ ܐܶܢܽܘܢ
ܕ݁ܰܠܥܳܠܰܡ
ܐܰܝܠܶܝܢ
ܗܳܟ݂ܺܝܠ
ܕ݁ܰܡܡܰܠܶܠ
ܐ݈ܢܳܐ
ܐܰܝܟ݁ܰܢܳܐ
ܕ݁ܶܐܡܰܪ ܠܺܝ
ܐܳܒ݂ܝ
ܗܳܟ݂ܰܢܳܐ
ܡܡܰܠܶܠ
ܐ݈ܢܳܐ܂</div>
</div>
<div type="ch" n="13">
<div type="title" n="title"> ܀ ܝܘܚܢܢ
ܝܓܓ </div>
<div type="v" n="1">ܩܕ݂ܳܡ
ܕ݁ܶܝܢ ܥܺܐܕ݂ܳܐ
ܕ݁ܦ݂ܶܨܚܳܐ
ܝܳܕ݂ܰܥ ܗ݈ܘܳܐ
ܝܶܫܽܘܥ
ܕ݁ܰܡܛܳܬ݂
ܫܳܥܬ݂ܳܐ
ܕ݁ܰܢܫܰܢܶܐ ܡܶܢ
ܗܳܢܳܐ ܥܳܠܡܳܐ
ܠܘܳܬ݂
ܐܰܒ݂ܽܘܗ݈ܝ
ܘܰܐܚܶܒ݂
ܠܕ݂ܺܝܠܶܗ
ܕ݁ܰܒ݂ܗܳܢܳܐ
ܥܳܠܡܳܐ
ܘܰܥܕ݂ܰܡܳܐ
ܠܚܰܪܬ݂ܳܐ
ܐܰܚܶܒ݂
ܐܶܢܽܘܢ܂</div>
<div type="v" n="2">ܘܟ݂ܰܕ݂
ܗܘܳܬ݂
ܚܫܳܡܺܝܬ݂ܳܐ
ܪܡܶܐ ܗ݈ܘܳܐ
ܠܶܗ ܠܣܳܛܳܢܳܐ
ܒ݁ܠܶܒ݁ܶܗ
ܕ݁ܺܝܗܽܘܕ݂ܳܐ
ܒ݁ܰܪ ܫܶܡܥܽܘܢ
ܣܟ݂ܰܪܝܽܘܛܳܐ
ܕ݁ܢܰܫܠܡܺܝܘܗ݈ܝ܂</div>
<div type="v" n="3">ܗܽܘ ܕ݁ܶܝܢ
ܝܶܫܽܘܥ ܡܶܛܽܠ
ܕ݁ܝܳܕ݂ܰܥ
ܗ݈ܘܳܐ ܕ݁ܟ݂ܽܠ
ܡܶܕ݁ܶܡ ܝܰܗ݈ܒ݂
ܐܰܒ݂ܳܐ
ܒ݁ܺܐܝܕ݂ܰܘܗ݈ܝ
ܘܰܕ݂ܡܶܢ
ܐܰܠܳܗܳܐ ܢܦ݂ܰܩ
ܘܰܠܘܳܬ݂
ܐܰܠܳܗܳܐ
ܐܳܙܶܠ܂</div>
<div type="v" n="4">ܩܳܡ ܡܶܢ
ܚܫܳܡܺܝܬ݂ܳܐ
ܘܣܳܡ
ܢܰܚܬ݁ܰܘܗ݈ܝ
ܘܰܫܩܰܠ
ܣܶܕ݁ܽܘܢܳܐ
ܡܚܳܐ
ܒ݁ܚܰܨܰܘܗ݈ܝ܂</div>
<div type="v" n="5">ܘܰܐܪܡܺܝ
ܡܰܝܳܐ
ܒ݁ܰܡܫܳܓ݂ܬ݁ܳܐ
ܘܫܰܪܺܝ
ܠܰܡܫܳܓ݂ܽܘ
ܪܶܓ݂ܠܶܐ
ܕ݁ܬ݂ܰܠܡܺܝܕ݂ܰܘܗ݈ܝ
ܘܰܡܫܰܘܶܐ
ܗ݈ܘܳܐ
ܒ݁ܣܶܕ݁ܽܘܢܳܐ
ܕ݁ܰܡܚܶܐ
ܒ݁ܚܰܨܰܘܗ݈ܝ܂</div>
<div type="v" n="6">ܟ݁ܰܕ݂
ܕ݁ܶܝܢ ܐܶܬ݂ܳܐ
ܠܘܳܬ݂ ܫܶܡܥܽܘܢ
ܟ݁ܺܐܦ݂ܳܐ
ܐܳܡܰܪ ܠܶܗ
ܫܶܡܥܽܘܢ
ܐܰܢ݈ܬ݁ ܡܳܪܝ
ܪܶܓ݂ܠܰܝ
ܡܫܺܝܓ݂ ܐܰܢ݈ܬ݁
ܠܺܝ܂</div>
<div type="v" n="7">ܥܢܳܐ
ܝܶܫܽܘܥ ܘܶܐܡܰܪ
ܠܶܗ ܡܶܕ݁ܶܡ
ܕ݁ܥܳܒ݂ܶܕ݂
ܐ݈ܢܳܐ ܐܰܢ݈ܬ݁
ܠܳܐ ܝܳܕ݂ܰܥ
ܐܰܢ݈ܬ݁ ܗܳܫܳܐ
ܒ݁ܳܬ݂ܰܪܟ݁ܶܢ
ܕ݁ܶܝܢ
ܬ݁ܶܕ݁ܰܥ܂</div>
<div type="v" n="8">ܐܳܡܰܪ ܠܶܗ
ܫܶܡܥܽܘܢ
ܟ݁ܺܐܦ݂ܳܐ
ܠܥܳܠܰܡ ܠܳܐ
ܡܫܺܝܓ݂ ܐܰܢ݈ܬ݁
ܠܺܝ ܪܶܓ݂ܠܰܝ
ܐܳܡܰܪ ܠܶܗ
ܝܶܫܽܘܥ ܐܶܢ
ܠܳܐ ܡܫܺܝܓ݂
ܐ݈ܢܳܐ ܠܳܟ݂
ܠܰܝܬ݁ ܠܳܟ݂
ܥܰܡܝ
ܡܢܳܬ݂ܳܐ܂</div>
<div type="v" n="9">ܐܳܡܰܪ ܠܶܗ
ܫܶܡܥܽܘܢ
ܟ݁ܺܐܦ݂ܳܐ
ܡܳܕ݂ܶܝܢ ܡܳܪܝ
ܠܳܐ ܒ݁ܰܠܚܽܘܕ݂
ܪܶܓ݂ܠܰܝ
ܬ݁ܫܺܝܓ݂ ܠܺܝ
ܐܶܠܳܐ ܐܳܦ݂
ܐܺܝܕ݂ܰܝ ܐܳܦ݂
ܪܺܫܝ܂</div>
<div type="v" n="10">ܐܳܡܰܪ ܠܶܗ
ܝܶܫܽܘܥ ܗܰܘ
ܕ݁ܰܣܚܶܐ ܠܳܐ
ܣܢܺܝܩ ܐܶܠܳܐ
ܪܶܓ݂ܠܰܘܗ݈ܝ
ܒ݁ܰܠܚܽܘܕ݂
ܢܫܺܝܓ݂ ܟ݁ܽܠܶܗ
ܓ݁ܶܝܪ ܕ݁ܟ݂ܶܐ
ܗ݈ܘ ܐܳܦ݂
ܐܰܢ݈ܬ݁ܽܘܢ
ܟ݁ܽܠܟ݂ܽܘܢ
ܕ݁ܟ݂ܰܝܳܐ
ܐܰܢ݈ܬ݁ܽܘܢ
ܐܶܠܳܐ ܠܳܐ
ܟ݁ܽܠܟ݂ܽܘܢ܂</div>
<div type="v" n="11">ܝܳܕ݂ܰܥ
ܗ݈ܘܳܐ ܓ݁ܶܝܪ
ܝܶܫܽܘܥ ܠܗܰܘ
ܕ݁ܡܰܫܠܶܡ ܠܶܗ
ܡܶܛܽܠ ܗܳܢܳܐ
ܐܶܡܰܪ ܕ݁ܠܳܐ
ܗ݈ܘܳܐ
ܟ݁ܽܠܟ݂ܽܘܢ
ܕ݁ܟ݂ܰܝܳܐ
ܐܰܢ݈ܬ݁ܽܘܢ܂</div>
<div type="v" n="12">ܟ݁ܰܕ݂
ܕ݁ܶܝܢ ܐܰܫܺܝܓ݂
ܪܶܓ݂ܠܰܝܗܽܘܢ
ܫܩܰܠ
ܢܰܚܬ݁ܰܘܗ݈ܝ
ܘܶܐܣܬ݁ܡܶܟ݂
ܘܶܐܡܰܪ ܠܗܽܘܢ
ܝܳܕ݂ܥܺܝܢ
ܐܢ݈ܬ݁ܽܘܢ
ܡܳܢܳܐ
ܥܶܒ݂ܕ݁ܶܬ݂
ܠܟ݂ܽܘܢ܂</div>
<div type="v" n="13">ܐܰܢ݈ܬ݁ܽܘܢ
ܩܳܪܶܝܢ
ܐܢ݈ܬ݁ܽܘܢ ܠܺܝ
ܪܰܒ݁ܰܢ ܘܡܳܪܰܢ
ܘܫܰܦ݁ܺܝܪ
ܐܳܡܪܺܝܢ
ܐܢ݈ܬ݁ܽܘܢ
ܐܺܝܬ݂ܰܝ
ܓ݁ܶܝܪ܂</div>
<div type="v" n="14">ܐܶܢ ܐܶܢܳܐ
ܗܳܟ݂ܺܝܠ
ܡܳܪܟ݂ܽܘܢ
ܘܪܰܒ݁ܟ݂ܽܘܢ
ܐܰܫܺܝܓ݂ܶܬ݂
ܠܟ݂ܽܘܢ
ܪܶܓ݂ܠܰܝܟ݁ܽܘܢ
ܟ݁ܡܳܐ
ܐܰܢ݈ܬ݁ܽܘܢ
ܚܰܝܳܒ݂ܺܝܢ
ܐܢ݈ܬ݁ܽܘܢ
ܕ݁ܰܬ݂ܫܺܝܓ݂ܽܘܢ
ܪܶܓ݂ܠܶܐ ܚܰܕ݂
ܕ݁ܚܰܕ݂܂</div>
<div type="v" n="15">ܗܳܢܳܐ
ܓ݁ܶܝܪ
ܛܽܘܦ݂ܣܳܐ
ܝܶܗܒ݁ܶܬ݂
ܠܟ݂ܽܘܢ
ܕ݁ܰܐܝܟ݁ܰܢܳܐ
ܕ݁ܶܐܢܳܐ
ܥܶܒ݂ܕ݁ܶܬ݂
ܠܟ݂ܽܘܢ ܐܳܦ݂
ܐܰܢ݈ܬ݁ܽܘܢ
ܬ݁ܶܥܒ݁ܕ݂ܽܘܢ܂</div>
<div type="v" n="16">ܐܰܡܺܝܢ
ܐܰܡܺܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܠܰܝܬ݁
ܥܰܒ݂ܕ݁ܳܐ
ܕ݁ܪܰܒ݁ ܡܶܢ
ܡܳܪܶܗ ܘܠܳܐ
ܫܠܺܝܚܳܐ
ܕ݁ܪܰܒ݁ ܡܶܢ
ܡܰܢ
ܕ݁ܫܰܕ݁ܪܶܗ܂</div>
<div type="v" n="17">ܐܶܢ
ܗܳܠܶܝܢ
ܬ݁ܶܕ݁ܥܽܘܢ
ܛܽܘܒ݂ܳܢܶܐ
ܐܰܢ݈ܬ݁ܽܘܢ ܐܶܢ
ܬ݁ܶܥܒ݁ܕ݂ܽܘܢ
ܐܶܢܶܝܢ܂</div>
<div type="v" n="18">ܠܳܐ ܗ݈ܘܳܐ
ܥܰܠ ܟ݁ܽܠܟ݂ܽܘܢ
ܐܳܡܰܪ ܐ݈ܢܳܐ
ܝܳܕ݂ܰܥ ܐ݈ܢܳܐ
ܓ݁ܶܝܪ
ܠܰܐܝܠܶܝܢ
ܕ݁ܰܓ݂ܒ݂ܺܝܬ݂
ܐܶܠܳܐ
ܕ݁ܰܟ݂ܬ݂ܳܒ݂ܳܐ
ܢܶܫܠܰܡ ܕ݁ܗܰܘ
ܕ݁ܳܐܟ݂ܶܠ ܥܰܡܝ
ܠܰܚܡܳܐ ܐܰܪܺܝܡ
ܥܠܰܝ
ܥܶܩܒ݂ܶܗ܂</div>
<div type="v" n="19">ܡܶܢ ܗܳܫܳܐ
ܐܳܡܰܪ ܐ݈ܢܳܐ
ܠܟ݂ܽܘܢ ܡܶܢ
ܩܕ݂ܳܡ
ܕ݁ܢܶܗܘܶܐ
ܕ݁ܡܳܐ ܕ݁ܰܗܘܳܐ
ܬ݁ܗܰܝܡܢܽܘܢ
ܕ݁ܶܐܢܳܐ
ܐ݈ܢܳܐ܂</div>
<div type="v" n="20">ܐܰܡܺܝܢ
ܐܰܡܺܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܡܰܢ
ܕ݁ܰܡܩܰܒ݁ܶܠ
ܠܡܰܢ
ܕ݁ܰܡܫܰܕ݁ܰܪ
ܐ݈ܢܳܐ ܠܺܝ
ܡܩܰܒ݁ܶܠ ܘܡܰܢ
ܕ݁ܠܺܝ ܡܩܰܒ݁ܶܠ
ܡܩܰܒ݁ܶܠ ܠܡܰܢ
ܕ݁ܫܰܕ݁ܪܰܢܝ܂</div>
<div type="v" n="21">ܗܳܠܶܝܢ
ܐܶܡܰܪ ܝܶܫܽܘܥ
ܘܶܐܬ݂ܥܰܙܰܙ
ܒ݁ܪܽܘܚܶܗ
ܘܰܐܣܗܶܕ݂
ܘܶܐܡܰܪ ܐܰܡܺܝܢ
ܐܰܡܺܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܚܰܕ݂
ܡܶܢܟ݂ܽܘܢ
ܢܰܫܠܡܰܢܝ܂</div>
<div type="v" n="22">ܚܳܪܘ
ܕ݁ܶܝܢ
ܬ݁ܰܠܡܺܝܕ݂ܶܐ
ܚܰܕ݂ ܒ݁ܚܰܕ݂
ܡܶܛܽܠ ܕ݁ܠܳܐ
ܝܳܕ݂ܥܺܝܢ
ܗ݈ܘܰܘ ܕ݁ܥܰܠ
ܡܰܢܽܘ ܐܶܡܰܪ܂</div>
<div type="v" n="23">ܐܺܝܬ݂
ܗ݈ܘܳܐ ܕ݁ܶܝܢ
ܡܶܢ
ܬ݁ܰܠܡܺܝܕ݂ܰܘܗ݈ܝ
ܚܰܕ݂
ܕ݁ܰܣܡܺܝܟ݂
ܗ݈ܘܳܐ
ܒ݁ܥܽܘܒ݁ܶܗ ܗܰܘ
ܕ݁ܪܳܚܶܡ ܗ݈ܘܳܐ
ܠܶܗ ܝܶܫܽܘܥ܂</div>
<div type="v" n="24">ܠܗܳܢܳܐ
ܪܡܰܙ ܫܶܡܥܽܘܢ
ܟ݁ܺܐܦ݂ܳܐ
ܕ݁ܰܢܫܰܐܠܺܝܘܗ݈ܝ
ܕ݁ܡܰܢܽܘ ܗܰܘ
ܕ݁ܶܐܡܰܪ
ܥܠܰܘܗ݈ܝ܂</div>
<div type="v" n="25">ܘܰܢܦ݂ܰܠ
ܗܰܘ
ܬ݁ܰܠܡܺܝܕ݂ܳܐ
ܥܰܠ ܚܰܕ݂ܝܶܗ
ܕ݁ܝܶܫܽܘܥ
ܘܶܐܡܰܪ ܠܶܗ
ܡܳܪܝ ܡܰܢܽܘ
ܗܳܢܳܐ܂</div>
<div type="v" n="26">ܥܢܳܐ
ܝܶܫܽܘܥ ܘܶܐܡܰܪ
ܗܰܘ ܗ݈ܽܘ
ܕ݁ܨܳܒ݂ܰܥ
ܐ݈ܢܳܐ ܠܰܚܡܳܐ
ܝܳܗܶܒ݂ ܐ݈ܢܳܐ
ܠܶܗ ܘܰܨܒ݂ܰܥ
ܝܶܫܽܘܥ ܠܰܚܡܳܐ
ܘܝܰܗ݈ܒ݂
ܠܺܝܗܽܘܕ݂ܳܐ
ܒ݁ܰܪ ܫܶܡܥܽܘܢ
ܣܟ݂ܰܪܝܽܘܛܳܐ܂</div>
<div type="v" n="27">ܘܒ݂ܳܬ݂ܰܪ
ܠܰܚܡܳܐ
ܗܳܝܕ݁ܶܝܢ
ܐܶܬ݂ܥܰܠܰܠ
ܒ݁ܶܗ ܣܳܛܳܢܳܐ
ܘܶܐܡܰܪ ܠܶܗ
ܝܶܫܽܘܥ ܡܶܕ݁ܶܡ
ܕ݁ܥܳܒ݂ܶܕ݂
ܐܰܢ݈ܬ݁ ܥܒ݂ܶܕ݂
ܒ݁ܰܥܓ݂ܰܠ܂</div>
<div type="v" n="28">ܗܳܕ݂ܶܐ
ܕ݁ܶܝܢ ܠܳܐ
ܐ݈ܢܳܫ ܝܺܕ݂ܰܥ
ܡܶܢ ܗܳܢܽܘܢ
ܣܡܺܝܟ݂ܶܐ
ܕ݁ܥܰܠ ܡܳܢܳܐ
ܐܶܡܰܪ ܠܶܗ܂</div>
<div type="v" n="29">ܐ݈ܢܳܫܺܝܢ
ܓ݁ܶܝܪ ܣܒ݂ܰܪܘ
ܡܶܛܽܠ
ܕ݁ܰܓ݂ܠܽܘܣܩܡܳܐ
ܨܶܐܕ݂ܰܘܗ݈ܝ
ܗܘܳܐ
ܕ݁ܺܝܗܽܘܕ݂ܳܐ
ܕ݁ܡܶܦ݂ܩܰܕ݂
ܦ݁ܩܰܕ݂ ܠܶܗ
ܕ݁ܢܶܙܒ݁ܶܢ
ܡܶܕ݁ܶܡ
ܕ݁ܡܶܬ݂ܒ݁ܥܶܐ
ܠܥܰܕ݂ܥܺܕ݂ܳܐ
ܐܰܘ ܕ݁ܢܶܬ݁ܶܠ
ܡܶܕ݁ܶܡ
ܠܡܶܣܟ݁ܺܢܶܐ܂</div>
<div type="v" n="30">ܗܽܘ ܕ݁ܶܝܢ
ܝܺܗܽܘܕ݂ܳܐ
ܢܣܰܒ݂ ܠܰܚܡܳܐ
ܒ݁ܰܪ ܫܳܥܬ݂ܶܗ
ܘܰܢܦ݂ܰܩ ܠܶܗ
ܠܒ݂ܰܪ ܠܺܠܝܳܐ
ܗ݈ܘܳܐ ܕ݁ܶܝܢ
ܟ݁ܰܕ݂ ܢܦ݂ܰܩ܂</div>
<div type="v" n="31">ܘܶܐܡܰܪ
ܝܶܫܽܘܥ ܗܳܫܳܐ
ܐܶܫܬ݁ܰܒ݁ܰܚ
ܒ݁ܪܶܗ
ܕ݁ܐ݈ܢܳܫܳܐ
ܘܰܐܠܳܗܳܐ
ܐܶܫܬ݁ܰܒ݁ܰܚ
ܒ݁ܶܗ܂</div>
<div type="v" n="32">ܘܶܐܢ
ܐܰܠܳܗܳܐ
ܐܶܫܬ݁ܰܒ݁ܰܚ
ܒ݁ܶܗ ܘܳܐܦ݂
ܐܰܠܳܗܳܐ
ܡܫܰܒ݁ܰܚ ܠܶܗ
ܒ݁ܶܗ ܘܡܶܚܕ݂ܳܐ
ܡܫܰܒ݁ܰܚ ܠܶܗ܂</div>
<div type="v" n="33">ܒ݁ܢܰܝ
ܩܰܠܺܝܠ
ܐ݈ܚܪܺܝܢ
ܥܰܡܟ݂ܽܘܢ
ܐ݈ܢܳܐ
ܘܬ݂ܶܒ݂ܥܽܘܢܳܢܝ
ܘܰܐܝܟ݁ܰܢܳܐ
ܕ݁ܶܐܡܪܶܬ݂
ܠܺܝܗܽܘܕ݂ܳܝܶܐ
ܕ݁ܠܰܐܝܟ݁ܳܐ
ܕ݁ܶܐܢܳܐ ܐܳܙܶܠ
ܐ݈ܢܳܐ
ܐܰܢ݈ܬ݁ܽܘܢ ܠܳܐ
ܡܶܫܟ݁ܚܺܝܢ
ܐܢ݈ܬ݁ܽܘܢ
ܠܡܶܐܬ݂ܳܐ
ܘܳܐܦ݂ ܠܟ݂ܽܘܢ
ܐܳܡܰܪ ܐ݈ܢܳܐ
ܗܳܫܳܐ܂</div>
<div type="v" n="34">ܦ݁ܽܘܩܕ݁ܳܢܳܐ
ܚܰܕ݂݈ܬ݂ܳܐ
ܝܳܗܶܒ݂ ܐ݈ܢܳܐ
ܠܟ݂ܽܘܢ
ܕ݁ܰܗܘܰܝܬ݁ܽܘܢ
ܡܰܚܒ݂ܺܝܢ ܚܰܕ݂
ܠܚܰܕ݂
ܐܰܝܟ݁ܰܢܳܐ
ܕ݁ܶܐܢܳܐ
ܐܰܚܶܒ݂ܬ݁ܟ݂ܽܘܢ
ܐܳܦ݂
ܐܰܢ݈ܬ݁ܽܘܢ
ܬ݁ܰܚܒ݂ܽܘܢ
ܚܰܕ݂ ܠܚܰܕ݂܂</div>
<div type="v" n="35">ܒ݁ܗܳܕ݂ܶܐ
ܢܶܕ݁ܰܥ ܟ݁ܽܠ
ܐ݈ܢܳܫ
ܕ݁ܬ݂ܰܠܡܺܝܕ݂ܰܝ
ܐܰܢ݈ܬ݁ܽܘܢ ܐܶܢ
ܚܽܘܒ݁ܳܐ
ܢܶܗܘܶܐ
ܒ݁ܟ݂ܽܘܢ ܚܰܕ݂
ܠܘܳܬ݂ ܚܰܕ݂܂</div>
<div type="v" n="36">ܐܳܡܰܪ ܠܶܗ
ܫܶܡܥܽܘܢ
ܟ݁ܺܐܦ݂ܳܐ
ܡܳܪܰܢ
ܠܰܐܝܟ݁ܳܐ
ܐܳܙܶܠ ܐܰܢ݈ܬ݁
ܥܢܳܐ ܝܶܫܽܘܥ
ܘܶܐܡܰܪ ܠܶܗ
ܠܰܐܝܟ݁ܳܐ
ܕ݁ܳܐܙܶܠ ܐ݈ܢܳܐ
ܠܳܐ ܡܶܫܟ݁ܰܚ
ܐܰܢ݈ܬ݁ ܗܳܫܳܐ
ܕ݁ܬ݂ܺܐܬ݂ܶܐ
ܒ݁ܳܬ݂ܰܪܝ
ܠܚܰܪܬ݂ܳܐ
ܕ݁ܶܝܢ
ܬ݁ܺܐܬ݂ܶܐ܂</div>
<div type="v" n="37">ܐܳܡܰܪ ܠܶܗ
ܫܶܡܥܽܘܢ
ܟ݁ܺܐܦ݂ܳܐ ܡܳܪܝ
ܠܡܳܢܳܐ ܠܳܐ
ܡܶܫܟ݁ܰܚ ܐ݈ܢܳܐ
ܕ݁ܺܐܬ݂ܶܐ
ܒ݁ܳܬ݂ܪܳܟ݂
ܗܳܫܳܐ ܢܰܦ݂ܫܝ
ܚܠܳܦ݂ܰܝܟ݁
ܣܳܐܶܡ ܐ݈ܢܳܐ܂</div>
<div type="v" n="38">ܐܳܡܰܪ ܠܶܗ
ܝܶܫܽܘܥ
ܢܰܦ݂ܫܳܟ݂
ܚܠܳܦ݂ܰܝ ܣܳܐܶܡ
ܐܰܢ݈ܬ݁ ܐܰܡܺܝܢ
ܐܰܡܺܝܢ ܐܳܡܰܪ
ܐ݈ܢܳܐ ܠܳܟ݂
ܕ݁ܠܳܐ ܢܶܩܪܶܐ
ܬ݁ܰܪܢܳܓ݂ܠܳܐ
ܥܕ݂ܰܡܳܐ
ܕ݁ܬ݂ܶܟ݂ܦ݁ܽܘܪ
ܒ݁ܺܝ ܬ݁ܠܳܬ݂
ܙܰܒ݂ܢܺܝܢ܂</div>
</div>
<div type="ch" n="14">
<div type="title" n="title"> ܀ ܝܘܚܢܢ
ܝܕܕ </div>
<div type="v" n="1">ܠܳܐ
ܢܶܬ݁ܕ݁ܰܘܰܕ݂
ܠܶܒ݁ܟ݂ܽܘܢ
ܗܰܝܡܶܢܘ
ܒ݁ܰܐܠܳܗܳܐ
ܘܒ݂ܺܝ
ܗܰܝܡܶܢܘ܂</div>
<div type="v" n="2">ܣܰܓ݁ܺܝܐܝܺܢ
ܐܶܢܽܘܢ
ܐܰܘܳܢܶܐ
ܒ݁ܶܝܬ݂ ܐܳܒ݂ܝ
ܘܶܐܠܳܐ ܐܳܡܰܪ
ܗ݈ܘܺܝܬ݂
ܠܟ݂ܽܘܢ
ܕ݁ܳܐܙܶܠ ܐ݈ܢܳܐ
ܕ݁ܶܐܛܰܝܶܒ݂
ܠܟ݂ܽܘܢ
ܐܰܬ݂ܪܳܐ܂</div>
<div type="v" n="3">ܘܶܐܢ ܐܺܙܰܠ
ܐܶܛܰܝܶܒ݂
ܠܟ݂ܽܘܢ
ܐܰܬ݂ܪܳܐ
ܬ݁ܽܘܒ݂ ܐܺܬ݂ܶܐ
ܘܶܐܕ݂ܒ݁ܰܪܟ݂ܽܘܢ
ܠܘܳܬ݂ܝ
ܕ݁ܰܐܝܟ݁ܳܐ
ܕ݁ܶܐܢܳܐ
ܐܺܝܬ݂ܰܝ ܐܳܦ݂
ܐܰܢ݈ܬ݁ܽܘܢ
ܬ݁ܶܗܘܽܘܢ܂</div>
<div type="v" n="4">ܘܠܰܐܝܟ݁ܳܐ
ܕ݁ܳܐܙܶܠ ܐ݈ܢܳܐ
ܝܳܕ݂ܥܺܝܢ
ܐܢ݈ܬ݁ܽܘܢ
ܘܽܐܘܪܚܳܐ
ܝܳܕ݂ܥܺܝܢ
ܐܢ݈ܬ݁ܽܘܢ܂</div>
<div type="v" n="5">ܐܳܡܰܪ ܠܶܗ
ܬ݁ܳܐܘܡܰܐ
ܡܳܪܰܢ ܠܳܐ
ܝܳܕ݂ܥܺܝܢܰܢ
ܠܰܐܝܟ݁ܳܐ
ܐܳܙܶܠ ܐܰܢ݈ܬ݁
ܘܰܐܝܟ݁ܰܢܳܐ
ܡܶܫܟ݁ܚܺܝܢ
ܚ݈ܢܰܢ ܐܽܘܪܚܳܐ
ܠܡܶܕ݁ܰܥ܂</div>
<div type="v" n="6">ܐܳܡܰܪ ܠܶܗ
ܝܶܫܽܘܥ ܐܶܢܳܐ
ܐ݈ܢܳܐ ܐܽܘܪܚܳܐ
ܘܰܫܪܳܪܳܐ
ܘܚܰܝܶܐ ܠܳܐ
ܐ݈ܢܳܫ ܐܳܬ݂ܶܐ
ܠܘܳܬ݂ ܐܳܒ݂ܝ
ܐܶܠܳܐ ܐܶܢ
ܒ݁ܺܝ܂</div>
<div type="v" n="7">ܐܶܠܽܘ ܠܺܝ
ܝܳܕ݂ܥܺܝܢ
ܗ݈ܘܰܝܬ݁ܽܘܢ
ܐܳܦ݂ ܠܳܐܒ݂ܝ
ܝܳܕ݂ܥܺܝܢ
ܗ݈ܘܰܝܬ݁ܽܘܢ
ܘܡܶܢ ܗܳܫܳܐ
ܝܳܕ݂ܥܺܝܢ
ܐܢ݈ܬ݁ܽܘܢ ܠܶܗ
ܘܰܚܙܰܝܬ݁ܽܘܢܳܝܗ݈ܝ܂</div>
<div type="v" n="8">ܐܳܡܰܪ ܠܶܗ
ܦ݂ܺܝܠܺܝܦ݁ܳܘܣ
ܡܳܪܰܢ ܚܰܘܳܢ
ܐܰܒ݂ܳܐ
ܘܟ݂ܰܕ݁ܽܘ
ܠܰܢ܂</div>
<div type="v" n="9">ܐܳܡܰܪ ܠܶܗ
ܝܶܫܽܘܥ ܗܳܢܳܐ
ܟ݁ܽܠܶܗ
ܙܰܒ݂ܢܳܐ
ܥܰܡܟ݂ܽܘܢ
ܐ݈ܢܳܐ ܘܠܳܐ
ܝܺܕ݂ܰܥܬ݁ܳܢܝ
ܦ݁ܺܝܠܺܝܦ݁ܶܐ
ܡܰܢ ܕ݁ܠܺܝ
ܚܳܙܶܐ ܚܙܳܐ
ܠܰܐܒ݂ܳܐ
ܘܰܐܝܟ݁ܰܢܳܐ
ܐܰܢ݈ܬ݁ ܐܳܡܰܪ
ܐܰܢ݈ܬ݁ ܚܰܘܳܢ
ܐܰܒ݂ܳܐ܂</div>
<div type="v" n="10">ܠܳܐ
ܡܗܰܝܡܶܢ
ܐܰܢ݈ܬ݁
ܕ݁ܶܐܢܳܐ
ܒ݁ܳܐܒ݂ܝ
ܘܳܐܒ݂ܝ ܒ݁ܺܝ
ܡܶܠܶܐ ܐܰܝܠܶܝܢ
ܕ݁ܶܐܢܳܐ
ܡܡܰܠܶܠ ܐ݈ܢܳܐ
ܡܶܢ ܢܰܦ݂ܫܝ
ܠܳܐ ܡܡܰܠܶܠ
ܐ݈ܢܳܐ ܐܳܒ݂ܝ
ܕ݁ܶܝܢ ܕ݁ܒ݂ܺܝ
ܥܳܡܰܪ ܗܽܘ
ܥܳܒ݂ܶܕ݂
ܥܒ݂ܳܕ݂ܶܐ
ܗܳܠܶܝܢ܂</div>
<div type="v" n="11">ܗܰܝܡܶܢܘ
ܕ݁ܶܐܢܳܐ
ܒ݁ܳܐܒ݂ܝ
ܘܳܐܒ݂ܝ ܒ݁ܺܝ
ܘܶܐܠܳܐ ܐܳܦ݂ܶܢ
ܡܶܛܽܠ
ܥܒ݂ܳܕ݂ܶܐ
ܗܰܝܡܶܢܘ܂</div>
<div type="v" n="12">ܐܰܡܺܝܢ
ܐܰܡܺܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܡܰܢ
ܕ݁ܰܡܗܰܝܡܶܢ
ܒ݁ܺܝ ܥܒ݂ܳܕ݂ܶܐ
ܐܰܝܠܶܝܢ
ܕ݁ܶܐܢܳܐ
ܥܳܒ݂ܶܕ݂ ܐ݈ܢܳܐ
ܐܳܦ݂ ܗܽܘ
ܢܶܥܒ݁ܶܕ݂
ܘܰܕ݂ܝܰܬ݁ܺܝܪܺܝܢ
ܡܶܢ ܗܳܠܶܝܢ
ܢܶܥܒ݁ܶܕ݂
ܕ݁ܶܐܢܳܐ ܠܘܳܬ݂
ܐܰܒ݂ܳܐ ܐܳܙܶܠ
ܐ݈ܢܳܐ܂</div>
<div type="v" n="13">ܘܡܶܕ݁ܶܡ
ܕ݁ܬ݂ܶܫܶܐܠܽܘܢ
ܒ݁ܫܶܡܝ
ܐܶܥܒ݁ܶܕ݂
ܠܟ݂ܽܘܢ
ܕ݁ܢܶܫܬ݁ܰܒ݁ܰܚ
ܐܰܒ݂ܳܐ
ܒ݁ܰܒ݂ܪܶܗ܂</div>
<div type="v" n="14">ܘܶܐܢ
ܬ݁ܶܫܶܐܠܽܘܢܳܢܝ
ܒ݁ܫܶܡܝ ܐܶܢܳܐ
ܥܳܒ݂ܶܕ݂ܢܳܐ܂</div>
<div type="v" n="15">ܐܶܢ
ܪܳܚܡܺܝܢ
ܐܢ݈ܬ݁ܽܘܢ ܠܺܝ
ܦ݁ܽܘܩܕ݁ܳܢܰܝ
ܛܰܪܘ܂</div>
<div type="v" n="16">ܘܶܐܢܳܐ
ܐܶܒ݂ܥܶܐ ܡܶܢ
ܐܳܒ݂ܝ
ܘܰܐ݈ܚܪܺܢܳܐ
ܦ݁ܰܪܰܩܠܺܛܳܐ
ܢܶܬ݁ܶܠ ܠܟ݂ܽܘܢ
ܕ݁ܢܶܗܘܶܐ
ܥܰܡܟ݂ܽܘܢ
ܠܥܳܠܰܡ܂</div>
<div type="v" n="17">ܪܽܘܚܳܐ
ܕ݁ܰܫܪܳܪܳܐ ܗܰܘ
ܕ݁ܥܳܠܡܳܐ ܠܳܐ
ܡܶܫܟ݁ܰܚ
ܠܰܡܩܰܒ݁ܳܠܽܘܬ݂ܶܗ
ܡܶܛܽܠ ܕ݁ܠܳܐ
ܚܙܳܝܗ݈ܝ ܘܠܳܐ
ܝܰܕ݂ܥܶܗ
ܐܰܢ݈ܬ݁ܽܘܢ
ܕ݁ܶܝܢ
ܝܳܕ݂ܥܺܝܢ
ܐܢ݈ܬ݁ܽܘܢ ܠܶܗ
ܕ݁ܰܠܘܳܬ݂ܟ݂ܽܘܢ
ܥܳܡܰܪ
ܘܰܒ݂ܟ݂ܽܘܢ
ܗ݈ܽܘ܂</div>
<div type="v" n="18">ܠܳܐ
ܫܳܒ݂ܶܩ ܐ݈ܢܳܐ
ܠܟ݂ܽܘܢ
ܝܰܬ݂ܡܶܐ
ܐܳܬ݂ܶܐ ܐ݈ܢܳܐ
ܓ݁ܶܝܪ
ܠܘܳܬ݂ܟ݂ܽܘܢ
ܩܰܠܺܝܠ
ܐ݈ܚܪܺܝܢ܂</div>
<div type="v" n="19">ܘܥܳܠܡܳܐ
ܠܳܐ ܚܳܙܶܐ ܠܺܝ
ܐܰܢ݈ܬ݁ܽܘܢ
ܕ݁ܶܝܢ
ܬ݁ܶܚܙܽܘܢܳܢܝ
ܕ݁ܶܐܢܳܐ ܚܰܝ
ܐܳܦ݂
ܐܰܢ݈ܬ݁ܽܘܢ
ܬ݁ܺܚܽܘܢ܂</div>
<div type="v" n="20">ܒ݁ܗܰܘ
ܝܰܘܡܳܐ
ܬ݁ܶܕ݁ܥܽܘܢ
ܕ݁ܶܐܢܳܐ
ܒ݁ܳܐܒ݂ܝ
ܘܰܐܢ݈ܬ݁ܽܘܢ
ܒ݁ܺܝ
ܐܰܢ݈ܬ݁ܽܘܢ
ܘܶܐܢܳܐ
ܒ݁ܟ݂ܽܘܢ
ܐ݈ܢܳܐ܂</div>
<div type="v" n="21">ܡܰܢ
ܕ݁ܺܐܝܬ݂
ܠܘܳܬ݂ܶܗ
ܦ݁ܽܘܩܕ݁ܳܢܰܝ
ܘܢܳܛܰܪ ܠܗܽܘܢ
ܗܰܘ ܗ݈ܽܘ
ܡܰܚܶܒ݂ ܠܺܝ
ܗܰܘ ܕ݁ܶܝܢ
ܕ݁ܪܳܚܶܡ ܠܺܝ
ܢܶܬ݂ܪܚܶܡ ܡܶܢ
ܐܳܒ݂ܝ ܘܶܐܢܳܐ
ܐܶܪܚܡܺܝܘܗ݈ܝ
ܘܶܐܚܰܘܶܝܘܗ݈ܝ
ܢܰܦ݂ܫܝ܂</div>
<div type="v" n="22">ܐܳܡܰܪ ܠܶܗ
ܝܺܗܽܘܕ݂ܳܐ ܠܳܐ
ܗ݈ܘܳܐ
ܣܟ݂ܰܪܝܽܘܛܳܐ
ܡܳܪܝ ܡܳܢܰܘ
ܠܰܢ ܥܬ݂ܺܝܕ݂
ܐܰܢ݈ܬ݁
ܠܰܡܚܰܘܳܝܽܘ
ܢܰܦ݂ܫܳܟ݂ ܘܠܳܐ
ܗ݈ܘܳܐ
ܠܥܳܠܡܳܐ܂</div>
<div type="v" n="23">ܥܢܳܐ
ܝܶܫܽܘܥ ܘܶܐܡܰܪ
ܠܶܗ ܡܰܢ
ܕ݁ܪܳܚܶܡ ܠܺܝ
ܡܶܠܰܬ݂ܝ ܢܳܛܰܪ
ܘܳܐܒ݂ܝ
ܢܶܪܚܡܺܝܘܗ݈ܝ
ܘܰܠܘܳܬ݂ܶܗ
ܐܳܬ݂ܶܝܢ ܚ݈ܢܰܢ
ܘܰܐܘܳܢܳܐ
ܠܘܳܬ݂ܶܗ
ܥܳܒ݂ܕ݁ܺܝܢ
ܚ݈ܢܰܢ܂</div>
<div type="v" n="24">ܗܰܘ ܕ݁ܶܝܢ
ܕ݁ܠܳܐ ܪܳܚܶܡ
ܠܺܝ ܡܶܠܰܬ݂ܝ
ܠܳܐ ܢܳܛܰܪ
ܘܡܶܠܬ݂ܳܐ
ܗܳܕ݂ܶܐ
ܕ݁ܫܳܡܥܺܝܢ
ܐܢ݈ܬ݁ܽܘܢ ܠܳܐ
ܗܘܳܬ݂ ܕ݁ܺܝܠܝ
ܐܶܠܳܐ
ܕ݁ܰܐܒ݂ܳܐ
ܕ݁ܫܰܕ݁ܪܰܢܝ܂</div>
<div type="v" n="25">ܗܳܠܶܝܢ
ܡܰܠܠܶܬ݂
ܥܰܡܟ݂ܽܘܢ
ܟ݁ܰܕ݂
ܠܘܳܬ݂ܟ݂ܽܘܢ
ܐܺܝܬ݂ܰܝ܂</div>
<div type="v" n="26">ܗܰܘ ܕ݁ܶܝܢ
ܦ݁ܰܪܰܩܠܺܛܳܐ
ܪܽܘܚܳܐ
ܕ݁ܩܽܘܕ݂ܫܳܐ
ܗܰܘ
ܕ݁ܰܡܫܰܕ݁ܰܪ
ܐܳܒ݂ܝ ܒ݁ܫܶܡܝ
ܗܽܘ
ܢܰܠܶܦ݂ܟ݂ܽܘܢ
ܟ݁ܽܠܡܶܕ݁ܶܡ
ܘܗܽܘ
ܢܰܥ݈ܗܶܕ݂ܟ݂ܽܘܢ
ܟ݁ܽܠ ܡܳܐ
ܕ݁ܳܐܡܰܪ ܐ݈ܢܳܐ
ܠܟ݂ܽܘܢ܂</div>
<div type="v" n="27">ܫܠܳܡܳܐ
ܫܳܒ݂ܶܩ ܐ݈ܢܳܐ
ܠܟ݂ܽܘܢ ܫܠܳܡܳܐ
ܕ݁ܺܝܠܝ ܝܳܗܶܒ݂
ܐ݈ܢܳܐ ܠܟ݂ܽܘܢ
ܠܳܐ ܗ݈ܘܳܐ
ܐܰܝܟ݁ܰܢܳܐ
ܕ݁ܝܳܗܶܒ݂
ܥܳܠܡܳܐ ܐܶܢܳܐ
ܝܳܗܶܒ݂ ܐ݈ܢܳܐ
ܠܟ݂ܽܘܢ ܠܳܐ
ܢܶܬ݁ܕ݁ܰܘܰܕ݂
ܠܶܒ݁ܟ݂ܽܘܢ
ܘܠܳܐ
ܢܶܕ݂ܚܰܠ܂</div>
<div type="v" n="28">ܫܡܰܥܬ݁ܽܘܢ
ܕ݁ܶܐܢܳܐ
ܐܶܡܪܶܬ݂
ܠܟ݂ܽܘܢ
ܕ݁ܳܐܙܶܠ ܐ݈ܢܳܐ
ܘܳܐܬ݂ܶܐ ܐ݈ܢܳܐ
ܠܘܳܬ݂ܟ݂ܽܘܢ
ܐܶܠܽܘ ܪܳܚܡܺܝܢ
ܗ݈ܘܰܝܬ݁ܽܘܢ
ܠܺܝ ܚܳܕ݂ܶܝܢ
ܗ݈ܘܰܝܬ݁ܽܘܢ
ܕ݁ܳܐܙܶܠ ܐ݈ܢܳܐ
ܠܘܳܬ݂ ܐܳܒ݂ܝ
ܕ݁ܳܐܒ݂ܝ ܪܰܒ݂
ܗ݈ܽܘ ܡܶܢܝ܂</div>
<div type="v" n="29">ܘܗܳܫܳܐ
ܗܳܐ ܐܶܡܪܶܬ݂
ܠܟ݂ܽܘܢ
ܥܰܕ݂ܠܳܐ
ܢܶܗܘܶܐ ܕ݁ܡܳܐ
ܕ݁ܰܗܘܳܐ
ܬ݁ܗܰܝܡܢܽܘܢ܂</div>
<div type="v" n="30">ܡܶܟ݁ܺܝܠ
ܠܳܐ ܐܶܡܰܠܶܠ
ܥܰܡܟ݂ܽܘܢ
ܣܰܓ݁ܺܝܳܐܬ݂ܳܐ
ܐܳܬ݂ܶܐ ܓ݁ܶܝܪ
ܐܰܪܟ݂ܽܘܢܶܗ
ܕ݁ܥܳܠܡܳܐ
ܘܒ݂ܺܝ ܠܰܝܬ݁
ܠܶܗ ܡܶܕ݁ܶܡ܂</div>
<div type="v" n="31">ܐܶܠܳܐ
ܕ݁ܢܶܕ݁ܰܥ
ܥܳܠܡܳܐ
ܕ݁ܪܳܚܶܡ ܐ݈ܢܳܐ
ܠܳܐܒ݂ܝ
ܘܰܐܝܟ݁ܰܢܳܐ
ܕ݁ܦ݂ܰܩܕ݁ܰܢܝ
ܐܳܒ݂ܝ
ܗܳܟ݂ܘܳܬ݂
ܥܳܒ݂ܶܕ݂ ܐ݈ܢܳܐ
ܩܽܘܡܘ ܢܺܐܙܰܠ
ܡܶܟ݁ܳܐ܂</div>
</div>
<div type="ch" n="15">
<div type="title" n="title"> ܀ ܝܘܚܢܢ
ܝܗܗ </div>
<div type="v" n="1">ܐܶܢܳܐ
ܐ݈ܢܳܐ
ܓ݁ܦ݂ܶܬ݁ܳܐ
ܕ݁ܰܫܪܳܪܳܐ
ܘܳܐܒ݂ܝ ܗ݈ܽܘ
ܦ݁ܰܠܳܚܳܐ܂</div>
<div type="v" n="2">ܟ݁ܽܠ
ܫܒ݂ܺܫܬ݁ܳܐ
ܕ݁ܒ݂ܺܝ
ܦ݁ܺܐܪܶܐ ܠܳܐ
ܝܳܗܒ݁ܳܐ ܫܳܩܶܠ
ܠܳܗ ܘܰܐܝܕ݂ܳܐ
ܕ݁ܝܳܗܒ݁ܳܐ
ܦ݁ܺܐܪܶܐ
ܡܕ݂ܰܟ݁ܶܐ ܠܳܗ
ܕ݁ܦ݂ܺܐܪܶܐ
ܣܰܓ݁ܺܝܶܐܐ
ܬ݁ܰܝܬ݁ܶܐ܂</div>
<div type="v" n="3">ܐܰܢ݈ܬ݁ܽܘܢ
ܡܶܢ ܟ݁ܰܕ݁ܽܘ
ܕ݁ܟ݂ܶܝܢ
ܐܢ݈ܬ݁ܽܘܢ
ܡܶܛܽܠ ܡܶܠܬ݂ܳܐ
ܕ݁ܡܰܠܠܶܬ݂
ܥܰܡܟ݂ܽܘܢ܂</div>
<div type="v" n="4">ܩܰܘܰܘ ܒ݁ܺܝ
ܘܶܐܢܳܐ
ܒ݁ܟ݂ܽܘܢ
ܐܰܝܟ݁ܰܢܳܐ
ܕ݁ܰܫܒ݂ܺܫܬ݁ܳܐ
ܠܳܐ ܡܶܫܟ݁ܚܳܐ
ܕ݁ܬ݂ܶܬ݁ܶܠ
ܦ݁ܺܐܪܶܐ ܡܶܢ
ܢܰܦ݂ܫܳܗ ܐܶܠܳܐ
ܡܩܰܘܝܳܐ
ܒ݁ܰܓ݂ܦ݂ܶܬ݁ܳܐ
ܗܳܟ݂ܰܢܳܐ ܐܳܦ݂
ܠܳܐ ܐܰܢ݈ܬ݁ܽܘܢ
ܐܶܠܳܐ
ܬ݁ܩܰܘܽܘܢ
ܒ݁ܺܝ܂</div>
<div type="v" n="5">ܐܶܢܳܐ
ܐ݈ܢܳܐ
ܓ݁ܦ݂ܶܬ݁ܳܐ
ܘܰܐܢ݈ܬ݁ܽܘܢ
ܫܒ݂ܺܫܬ݁ܶܐ ܡܰܢ
ܕ݁ܰܡܩܰܘܶܐ
ܒ݁ܺܝ ܘܶܐܢܳܐ
ܒ݁ܶܗ ܗܳܢܳܐ
ܡܰܝܬ݁ܶܐ
ܦ݁ܺܐܪܶܐ
ܣܰܓ݁ܺܝܶܐܐ
ܡܶܛܽܠ
ܕ݁ܰܕ݂ܠܳܐ
ܐܶܢܳܐ ܠܳܐ
ܡܶܫܟ݁ܚܺܝܢ
ܐܢ݈ܬ݁ܽܘܢ
ܠܡܶܥܒ݁ܰܕ݂
ܡܶܕ݁ܶܡ܂</div>
<div type="v" n="6">ܐܶܠܳܐ
ܕ݁ܶܝܢ ܐ݈ܢܳܫ
ܡܩܰܘܶܐ ܒ݁ܺܝ
ܡܶܫܬ݁ܕ݂ܶܐ
ܠܒ݂ܰܪ ܐܰܝܟ݂
ܫܒ݂ܺܫܬ݁ܳܐ
ܕ݁ܝܳܒ݂ܫܳܐ
ܘܠܳܩܛܺܝܢ
ܪܳܡܶܝܢ ܠܳܗ
ܒ݁ܢܽܘܪܳܐ
ܕ݁ܬ݂ܺܐܩܰܕ݂܂</div>
<div type="v" n="7">ܐܶܢ ܕ݁ܶܝܢ
ܬ݁ܩܰܘܽܘܢ ܒ݁ܺܝ
ܘܡܶܠܰܝ
ܢܩܰܘܝܳܢ
ܒ݁ܟ݂ܽܘܢ ܟ݁ܽܠ
ܡܳܐ
ܕ݁ܬ݂ܶܨܒ݁ܽܘܢ
ܠܡܶܫܰܐܠ
ܢܶܗܘܶܐ
ܠܟ݂ܽܘܢ܂</div>
<div type="v" n="8">ܒ݁ܗܳܕ݂ܶܐ
ܡܶܫܬ݁ܰܒ݁ܰܚ
ܐܰܒ݂ܳܐ
ܕ݁ܦ݂ܺܐܪܶܐ
ܣܰܓ݁ܺܝܶܐܐ
ܬ݁ܰܝܬ݁ܽܘܢ
ܘܬ݂ܶܗܘܽܘܢ
ܬ݁ܰܠܡܺܝܕ݂ܰܝ܂</div>
<div type="v" n="9">ܐܰܝܟ݁ܰܢܳܐ
ܕ݁ܰܐܚܒ݂ܰܢܝ
ܐܳܒ݂ܝ ܐܳܦ݂
ܐܶܢܳܐ
ܐܰܚܶܒ݂ܬ݁ܟ݂ܽܘܢ
ܩܰܘܰܘ
ܒ݁ܪܶܚܡܰܬ݂ܝ
ܕ݁ܺܝܠܝ܂</div>
<div type="v" n="10">ܐܶܢ
ܦ݁ܽܘܩܕ݁ܳܢܰܝ
ܬ݁ܶܛܪܽܘܢ
ܬ݁ܩܰܘܽܘܢ
ܒ݁ܚܽܘܒ݁ܳܐ
ܕ݁ܺܝܠܝ
ܐܰܝܟ݁ܰܢܳܐ
ܕ݁ܶܐܢܳܐ
ܢܶܛܪܶܬ݂
ܦ݁ܽܘܩܕ݁ܳܢܰܘܗ݈ܝ
ܕ݁ܳܐܒ݂ܝ
ܘܰܡܩܰܘܶܐ
ܐ݈ܢܳܐ
ܒ݁ܚܽܘܒ݁ܶܗ܂</div>
<div type="v" n="11">ܗܳܠܶܝܢ
ܡܰܠܠܶܬ݂
ܥܰܡܟ݂ܽܘܢ
ܕ݁ܚܰܕ݂ܘܰܬ݂ܝ
ܬ݁ܶܗܘܶܐ
ܒ݁ܟ݂ܽܘܢ
ܘܬ݂ܶܫܬ݁ܰܡܠܶܐ
ܚܰܕ݂ܘܰܬ݂ܟ݂ܽܘܢ܂</div>
<div type="v" n="12">ܗܳܢܰܘ
ܦ݁ܽܘܩܕ݁ܳܢܝ
ܕ݁ܬ݂ܰܚܒ݂ܽܘܢ
ܚܰܕ݂ ܠܚܰܕ݂
ܐܰܝܟ݁ܰܢܳܐ
ܕ݁ܶܐܢܳܐ
ܐܰܚܶܒ݂ܬ݁ܟ݂ܽܘܢ܂</div>
<div type="v" n="13">ܚܽܘܒ݁ܳܐ
ܕ݁ܪܰܒ݁ ܡܶܢ
ܗܳܢܳܐ ܠܰܝܬ݁
ܕ݁ܐ݈ܢܳܫ
ܢܰܦ݂ܫܶܗ ܢܣܺܝܡ
ܚܠܳܦ݂
ܪܳܚܡܰܘܗ݈ܝ܂</div>
<div type="v" n="14">ܐܰܢ݈ܬ݁ܽܘܢ
ܪܳܚܡܰܝ
ܐܰܢ݈ܬ݁ܽܘܢ ܐܶܢ
ܬ݁ܶܥܒ݁ܕ݂ܽܘܢ
ܟ݁ܽܠ
ܕ݁ܰܡܦ݂ܰܩܶܕ݂
ܐ݈ܢܳܐ
ܠܟ݂ܽܘܢ܂</div>
<div type="v" n="15">ܠܳܐ
ܡܶܟ݁ܺܝܠ ܩܳܪܶܐ
ܐ݈ܢܳܐ ܠܟ݂ܽܘܢ
ܥܰܒ݂ܕ݁ܶܐ
ܡܶܛܽܠ
ܕ݁ܥܰܒ݂ܕ݁ܳܐ
ܠܳܐ ܝܳܕ݂ܰܥ
ܡܳܢܳܐ ܥܳܒ݂ܶܕ݂
ܡܳܪܶܗ ܪܳܚܡܰܝ
ܕ݁ܶܝܢ
ܩܪܺܝܬ݂ܟ݂ܽܘܢ
ܡܶܛܽܠ ܕ݁ܟ݂ܽܠ
ܕ݁ܫܶܡܥܶܬ݂ ܡܶܢ
ܐܳܒ݂ܝ
ܐܰܘܕ݁ܰܥܬ݁ܟ݂ܽܘܢ܂</div>
<div type="v" n="16">ܠܳܐ ܗ݈ܘܳܐ
ܐܰܢ݈ܬ݁ܽܘܢ
ܓ݁ܒ݂ܰܝܬ݁ܽܘܢܳܢܝ
ܐܶܠܳܐ ܐܶܢܳܐ
ܗܽܘ
ܓ݁ܒ݂ܺܝܬ݂ܟ݂ܽܘܢ
ܘܣܳܡܬ݁ܟ݂ܽܘܢ
ܕ݁ܳܐܦ݂
ܐܰܢ݈ܬ݁ܽܘܢ
ܬ݁ܺܐܙܽܠ݈ܘܢ
ܬ݁ܰܝܬ݁ܽܘܢ
ܦ݁ܺܐܪܶܐ
ܘܦ݂ܺܐܪܰܝܟ݁ܽܘܢ
ܢܩܰܘܽܘܢ
ܕ݁ܟ݂ܽܠ
ܕ݁ܬ݂ܶܫܶܐܠܽܘܢ
ܠܳܐܒ݂ܝ ܒ݁ܫܶܡܝ
ܢܶܬ݁ܶܠ
ܠܟ݂ܽܘܢ܂</div>
<div type="v" n="17">ܗܳܠܶܝܢ
ܡܦ݂ܰܩܶܕ݂
ܐ݈ܢܳܐ ܠܟ݂ܽܘܢ
ܕ݁ܬ݂ܰܚܒ݂ܽܘܢ
ܚܰܕ݂ ܠܚܰܕ݂܂</div>
<div type="v" n="18">ܘܶܐܢ
ܥܳܠܡܳܐ ܣܳܢܶܐ
ܠܟ݂ܽܘܢ ܕ݁ܰܥܘ
ܕ݁ܰܩܕ݂ܳܡܰܝܟ݁ܽܘܢ
ܠܺܝ ܣܢܳܐ܂</div>
<div type="v" n="19">ܘܶܐܠܽܘ
ܡܶܢ ܥܳܠܡܳܐ
ܗ݈ܘܰܝܬ݁ܽܘܢ
ܥܳܠܡܳܐ
ܠܕ݂ܺܝܠܶܗ
ܪܳܚܶܡ ܗ݈ܘܳܐ
ܐܶܠܳܐ ܠܳܐ
ܗܘܰܝܬ݁ܽܘܢ ܡܶܢ
ܥܳܠܡܳܐ ܐܶܢܳܐ
ܓ݁ܶܝܪ
ܓ݁ܒ݂ܺܝܬ݂ܟ݂ܽܘܢ
ܡܶܢ ܥܳܠܡܳܐ
ܡܶܛܽܠ ܗܳܢܳܐ
ܣܳܢܶܐ ܠܟ݂ܽܘܢ
ܥܳܠܡܳܐ܂</div>
<div type="v" n="20">ܥ݈ܶܗܰܕ݂ܘ
ܡܶܠܬ݂ܳܐ
ܕ݁ܶܐܢܳܐ
ܐܶܡܪܶܬ݂
ܠܟ݂ܽܘܢ
ܕ݁ܠܰܝܬ݁
ܥܰܒ݂ܕ݁ܳܐ
ܕ݁ܪܰܒ݁ ܡܶܢ
ܡܳܪܶܗ ܐܶܢ ܠܺܝ
ܪܕ݂ܰܦ݂ܘ ܐܳܦ݂
ܠܟ݂ܽܘܢ
ܢܶܪܕ݁ܦ݂ܽܘܢ
ܘܶܐܢ ܡܶܠܰܬ݂ܝ
ܢܛܰܪܘ ܐܳܦ݂
ܕ݁ܺܝܠܟ݂ܽܘܢ
ܢܶܛܪܽܘܢ܂</div>
<div type="v" n="21">ܐܶܠܳܐ
ܗܳܠܶܝܢ
ܟ݁ܽܠܗܶܝܢ
ܢܶܥܒ݁ܕ݂ܽܘܢ
ܒ݁ܟ݂ܽܘܢ ܡܶܛܽܠ
ܫܶܡܝ ܕ݁ܺܝܠܝ
ܕ݁ܠܳܐ
ܝܳܕ݂ܥܺܝܢ ܠܡܰܢ
ܕ݁ܫܰܕ݁ܪܰܢܝ܂</div>
<div type="v" n="22">ܐܶܠܽܘ
ܐܶܢܳܐ ܠܳܐ
ܐܶܬ݂ܺܝܬ݂
ܡܰܠܠܶܬ݂
ܥܰܡܗܽܘܢ ܠܰܝܬ݁
ܗ݈ܘܳܬ݂ ܠܗܽܘܢ
ܚܛܺܝܬ݂ܳܐ
ܗܳܫܳܐ ܕ݁ܶܝܢ
ܠܰܝܬ݁ ܠܗܽܘܢ
ܥܶܠܬ݂ܳܐ ܥܰܠ
ܐܰܦ݁ܰܝ
ܚܛܺܝܬ݂ܗܽܘܢ܂</div>
<div type="v" n="23">ܡܰܢ ܕ݁ܠܺܝ
ܣܳܢܶܐ ܘܳܐܦ݂
ܠܳܐܒ݂ܝ
ܣܳܢܶܐ܂</div>
<div type="v" n="24">ܘܶܐܠܽܘ
ܥܒ݂ܳܕ݂ܶܐ ܠܳܐ
ܥܶܒ݂ܕ݁ܶܬ݂
ܠܥܺܢܰܝܗܽܘܢ
ܐܰܝܠܶܝܢ
ܕ݁ܐ݈ܢܳܫ
ܐ݈ܚܪܺܝܢ ܠܳܐ
ܥܒ݂ܰܕ݂ ܠܰܝܬ݁
ܗ݈ܘܳܐ ܠܗܽܘܢ
ܚܛܺܝܬ݂ܳܐ
ܗܳܫܳܐ ܕ݁ܶܝܢ
ܘܰܚܙܰܘ ܘܰܣܢܰܘ
ܐܳܦ݂ ܠܺܝ
ܘܳܐܦ݂
ܠܳܐܒ݂ܝ܂</div>
<div type="v" n="25">ܕ݁ܬ݂ܶܬ݂ܡܰܠܶܐ
ܡܶܠܬ݂ܳܐ
ܕ݁ܰܟ݂ܬ݂ܺܝܒ݂ܳܐ
ܒ݁ܢܳܡܽܘܣܗܽܘܢ
ܕ݁ܰܣܢܰܐܘܽܢܝ
ܡܰܓ݁ܳܢ܂</div>
<div type="v" n="26">ܡܳܐ ܕ݁ܶܝܢ
ܕ݁ܶܐܬ݂ܳܐ
ܦ݁ܰܪܰܩܠܺܛܳܐ
ܗܰܘ ܕ݁ܶܐܢܳܐ
ܡܫܰܕ݁ܰܪ ܐ݈ܢܳܐ
ܠܟ݂ܽܘܢ ܡܶܢ
ܠܘܳܬ݂ ܐܳܒ݂ܝ
ܪܽܘܚܳܐ
ܕ݁ܰܫܪܳܪܳܐ ܗܰܘ
ܕ݁ܡܶܢ ܠܘܳܬ݂
ܐܳܒ݂ܝ ܢܳܦ݂ܶܩ
ܗܽܘ ܢܰܣܗܶܕ݂
ܥܠܰܝ܂</div>
<div type="v" n="27">ܐܳܦ݂
ܐܰܢ݈ܬ݁ܽܘܢ
ܣܳܗܕ݁ܺܝܢ
ܐܢ݈ܬ݁ܽܘܢ
ܕ݁ܡܶܢ
ܫܽܘܪܳܝܳܐ ܥܰܡܝ
ܐܰܢ݈ܬ݁ܽܘܢ܂</div>
</div>
<div type="ch" n="16">
<div type="title" n="title"> ܀ ܝܘܚܢܢ
ܝܘܘ </div>
<div type="v" n="1">ܗܳܠܶܝܢ
ܡܰܠܠܶܬ݂
ܥܰܡܟ݂ܽܘܢ
ܕ݁ܠܳܐ
ܬ݁ܶܬ݂ܟ݁ܰܫܠܽܘܢ܂</div>
<div type="v" n="2">ܢܰܦ݁ܩܽܘܢܳܟ݂ܽܘܢ
ܓ݁ܶܝܪ ܡܶܢ
ܟ݁ܢܽܘܫܳܬ݂ܗܽܘܢ
ܘܬ݂ܺܐܬ݂ܶܐ
ܫܳܥܬ݂ܳܐ
ܕ݁ܟ݂ܽܠ
ܕ݁ܢܶܩܛܽܘܠܟ݂ܽܘܢ
ܢܰܣܒ݁ܰܪ
ܕ݁ܩܽܘܪܒ݁ܳܢܳܐ
ܡܩܰܪܶܒ݂
ܠܰܐܠܳܗܳܐ܂</div>
<div type="v" n="3">ܘܗܳܠܶܝܢ
ܢܶܥܒ݁ܕ݂ܽܘܢ
ܡܶܛܽܠ ܕ݁ܠܳܐ
ܝܺܕ݂ܰܥܘ ܘܠܳܐ
ܠܳܐܒ݂ܝ ܘܠܳܐ
ܠܺܝ܂</div>
<div type="v" n="4">ܗܳܠܶܝܢ
ܡܰܠܠܶܬ݂
ܥܰܡܟ݂ܽܘܢ
ܕ݁ܡܳܐ
ܕ݁ܶܐܬ݂ܳܐ
ܥܶܕ݁ܳܢܗܶܝܢ
ܬ݁ܶܥ݈ܗܕ݁ܽܘܢ
ܐܶܢܶܝܢ
ܕ݁ܶܐܢܳܐ
ܐܶܡܪܶܬ݂
ܠܟ݂ܽܘܢ ܗܳܠܶܝܢ
ܕ݁ܶܝܢ ܡܶܢ
ܩܕ݂ܺܝܡ ܠܳܐ
ܐܶܡܪܶܬ݂
ܠܟ݂ܽܘܢ
ܕ݁ܥܰܡܟ݂ܽܘܢ
ܗ݈ܘܺܝܬ݂܂</div>
<div type="v" n="5">ܗܳܫܳܐ
ܕ݁ܶܝܢ ܐܳܙܶܠ
ܐ݈ܢܳܐ ܠܘܳܬ݂
ܡܰܢ
ܕ݁ܫܰܕ݁ܪܰܢܝ
ܘܠܳܐ ܐ݈ܢܳܫ
ܡܶܢܟ݂ܽܘܢ
ܡܫܰܐܶܠ ܠܺܝ
ܠܰܐܝܟ݁ܳܐ
ܐܳܙܶܠ
ܐܰܢ݈ܬ݁܂</div>
<div type="v" n="6">ܐܶܡܪܶܬ݂
ܠܟ݂ܽܘܢ ܓ݁ܶܝܪ
ܗܳܠܶܝܢ
ܘܶܐܬ݂ܳܬ݂
ܟ݁ܰܪܝܽܘܬ݂ܳܐ
ܘܰܡܠܳܬ݂
ܠܶܒ݁ܰܘܳܬ݂ܟ݂ܽܘܢ܂</div>
<div type="v" n="7">ܐܶܠܳܐ
ܐܶܢܳܐ ܫܪܳܪܳܐ
ܐܳܡܰܪ ܐ݈ܢܳܐ
ܠܟ݂ܽܘܢ
ܕ݁ܦ݂ܰܩܳܚ
ܠܟ݂ܽܘܢ
ܕ݁ܶܐܢܳܐ ܐܺܙܰܠ
ܐܶܢ ܓ݁ܶܝܪ
ܐܶܢܳܐ ܠܳܐ
ܐܳܙܶܠ ܐ݈ܢܳܐ
ܦ݁ܰܪܰܩܠܺܛܳܐ
ܠܳܐ ܐܳܬ݂ܶܐ
ܠܘܳܬ݂ܟ݂ܽܘܢ
ܐܶܢ ܕ݁ܶܝܢ
ܐܺܙܰܠ
ܐܶܫܰܕ݁ܪܺܝܘܗ݈ܝ
ܠܘܳܬ݂ܟ݂ܽܘܢ܂</div>
<div type="v" n="8">ܘܡܳܐ
ܕ݁ܶܐܬ݂ܳܐ ܗܽܘ
ܢܰܟ݁ܣܺܝܘܗ݈ܝ
ܠܥܳܠܡܳܐ ܥܰܠ
ܚܛܺܝܬ݂ܳܐ ܘܥܰܠ
ܙܰܕ݁ܺܝܩܽܘܬ݂ܳܐ
ܘܥܰܠ
ܕ݁ܺܝܢܳܐ܂</div>
<div type="v" n="9">ܥܰܠ
ܚܛܺܝܬ݂ܳܐ
ܕ݁ܠܳܐ
ܡܗܰܝܡܢܺܝܢ
ܒ݁ܺܝ܂</div>
<div type="v" n="10">ܥܰܠ
ܙܰܕ݁ܺܝܩܽܘܬ݂ܳܐ
ܕ݁ܶܝܢ
ܕ݁ܰܠܘܳܬ݂
ܐܳܒ݂ܝ ܐܳܙܶܠ
ܐ݈ܢܳܐ ܘܠܳܐ
ܬ݁ܽܘܒ݂ ܚܳܙܶܝܢ
ܐܢ݈ܬ݁ܽܘܢ
ܠܺܝ܂</div>
<div type="v" n="11">ܥܰܠ
ܕ݁ܺܝܢܳܐ ܕ݁ܶܝܢ
ܕ݁ܰܐܪܟ݂ܽܘܢܳܐ
ܕ݁ܥܳܠܡܳܐ
ܗܳܢܳܐ ܕ݁ܺܝܢ
ܗ݈ܽܘ܂</div>
<div type="v" n="12">ܬ݁ܽܘܒ݂
ܣܰܓ݁ܺܝ ܐܺܝܬ݂
ܠܺܝ ܠܡܺܐܡܰܪ
ܠܟ݂ܽܘܢ ܐܶܠܳܐ
ܠܳܐ ܡܶܫܟ݁ܚܺܝܢ
ܐܢ݈ܬ݁ܽܘܢ
ܠܡܶܐܚܰܕ݂
ܗܳܫܳܐ܂</div>
<div type="v" n="13">ܡܳܐ
ܕ݁ܶܐܬ݂ܳܐ
ܕ݁ܶܝܢ ܪܽܘܚܳܐ
ܕ݁ܰܫܪܳܪܳܐ ܗܽܘ
ܢܕ݂ܰܒ݁ܰܪܟ݂ܽܘܢ
ܒ݁ܟ݂ܽܠܶܗ
ܫܪܳܪܳܐ ܠܳܐ
ܓ݁ܶܝܪ ܢܡܰܠܶܠ
ܡܶܢ ܪܶܥܝܳܢ
ܢܰܦ݂ܫܶܗ ܐܶܠܳܐ
ܟ݁ܽܠ ܕ݁ܢܶܫܡܰܥ
ܗܰܘ ܢܡܰܠܶܠ
ܘܰܥܬ݂ܺܝܕ݂ܳܬ݂ܳܐ
ܢܰܘܕ݁ܰܥܟ݂ܽܘܢ܂</div>
<div type="v" n="14">ܘܗܽܘ
ܢܫܰܒ݁ܚܰܢܝ
ܡܶܛܽܠ ܕ݁ܡܶܢ
ܕ݁ܺܝܠܝ ܢܶܣܰܒ݂
ܘܰܢܚܰܘܶܝܟ݂ܽܘܢ܂</div>
<div type="v" n="15">ܟ݁ܽܠ
ܡܶܕ݁ܶܡ
ܕ݁ܺܐܝܬ݂
ܠܳܐܒ݂ܝ ܕ݁ܺܝܠܝ
ܗ݈ܽܘ ܡܶܛܽܠ
ܗܳܢܳܐ ܐܶܡܪܶܬ݂
ܠܟ݂ܽܘܢ ܕ݁ܡܶܢ
ܕ݁ܺܝܠܝ ܢܶܣܰܒ݂
ܘܰܢܚܰܘܶܝܟ݂ܽܘܢ܂</div>
<div type="v" n="16">ܩܰܠܺܝܠ
ܘܠܳܐ
ܬ݁ܶܚܙܽܘܢܳܢܝ
ܘܬ݂ܽܘܒ݂
ܩܰܠܺܝܠ
ܘܬ݂ܶܚܙܽܘܢܳܢܝ
ܕ݁ܳܐܙܶܠ ܐ݈ܢܳܐ
ܠܘܳܬ݂
ܐܰܒ݂ܳܐ܂</div>
<div type="v" n="17">ܘܶܐܡܰܪܘ
ܗ݈ܘܰܘ
ܬ݁ܰܠܡܺܝܕ݂ܰܘܗ݈ܝ
ܚܰܕ݂ ܠܚܰܕ݂
ܡܳܢܳܐ ܗ݈ܝ
ܗܳܕ݂ܶܐ
ܕ݁ܶܐܡܰܪ ܠܰܢ
ܕ݁ܩܰܠܺܝܠ ܘܠܳܐ
ܬ݁ܶܚܙܽܘܢܳܢܝ
ܘܬ݂ܽܘܒ݂
ܩܰܠܺܝܠ
ܘܬ݂ܶܚܙܽܘܢܳܢܝ
ܘܕ݂ܳܐܙܶܠ
ܐ݈ܢܳܐ ܠܘܳܬ݂
ܐܳܒ݂ܝ܂</div>
<div type="v" n="18">ܘܳܐܡܪܺܝܢ
ܗ݈ܘܰܘ ܡܳܢܳܐ
ܗ݈ܝ ܗܳܕ݂ܶܐ
ܩܰܠܺܝܠ
ܕ݁ܶܐܡܰܪ ܠܳܐ
ܝܳܕ݂ܥܺܝܢܰܢ
ܡܳܢܳܐ
ܡܡܰܠܶܠ܂</div>
<div type="v" n="19">ܝܶܫܽܘܥ
ܕ݁ܶܝܢ ܝܺܕ݂ܰܥ
ܕ݁ܒ݂ܳܥܶܝܢ
ܗ݈ܘܰܘ
ܠܰܡܫܰܐܳܠܽܘܬ݂ܶܗ
ܘܶܐܡܰܪ ܠܗܽܘܢ
ܥܰܠ ܗܳܕ݂ܶܐ
ܒ݁ܳܥܶܝܢ
ܐܢ݈ܬ݁ܽܘܢ ܥܰܡ
ܚܕ݂ܳܕ݂ܶܐ
ܕ݁ܶܐܡܪܶܬ݂
ܠܟ݂ܽܘܢ
ܕ݁ܩܰܠܺܝܠ ܘܠܳܐ
ܬ݁ܶܚܙܽܘܢܳܢܝ
ܘܬ݂ܽܘܒ݂
ܩܰܠܺܝܠ
ܘܬ݂ܶܚܙܽܘܢܳܢܝ܂</div>
<div type="v" n="20">ܐܰܡܺܝܢ
ܐܰܡܺܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܬ݂ܶܒ݂ܟ݁ܽܘܢ
ܐܰܢ݈ܬ݁ܽܘܢ
ܘܬ݂ܶܐܠܽܘܢ
ܘܥܳܠܡܳܐ
ܢܶܚܕ݁ܶܐ
ܘܰܠܟ݂ܽܘܢ
ܬ݁ܶܟ݂ܪܶܐ
ܐܶܠܳܐ
ܟ݁ܰܪܝܽܘܬ݂ܟ݂ܽܘܢ
ܠܚܰܕ݂ܽܘܬ݂ܳܐ
ܬ݁ܶܗܘܶܐ܂</div>
<div type="v" n="21">ܐܰܢ݈ܬ݁ܬ݂ܳܐ
ܡܳܐ ܕ݁ܝܳܠܕ݁ܳܐ
ܟ݁ܳܪܝܳܐ ܠܳܗ
ܕ݁ܰܡܛܳܐ
ܝܰܘܡܳܐ
ܕ݁ܡܰܘܠܳܕ݂ܳܗ
ܡܳܐ
ܕ݁ܝܶܠܕ݁ܰܬ݂
ܕ݁ܶܝܢ ܒ݁ܪܳܐ
ܠܳܐ ܥ݈ܳܗܕ݁ܳܐ
ܐܽܘܠܨܳܢܳܗ
ܡܶܛܽܠ
ܚܰܕ݂ܽܘܬ݂ܳܐ
ܕ݁ܶܐܬ݂ܺܝܠܶܕ݂
ܒ݁ܰܪܢܳܫܳܐ
ܒ݁ܥܳܠܡܳܐ܂</div>
<div type="v" n="22">ܐܳܦ݂
ܐܰܢ݈ܬ݁ܽܘܢ
ܗܳܫܳܐ ܟ݁ܰܪܝܳܐ
ܠܟ݂ܽܘܢ ܬ݁ܽܘܒ݂
ܕ݁ܶܝܢ
ܐܶܚܙܶܝܟ݂ܽܘܢ
ܘܢܶܚܕ݁ܶܐ
ܠܶܒ݁ܟ݂ܽܘܢ
ܘܚܰܕ݂ܘܰܬ݂ܟ݂ܽܘܢ
ܠܳܐ ܐ݈ܢܳܫ
ܢܳܣܶܒ݂
ܡܶܢܟ݂ܽܘܢ܂</div>
<div type="v" n="23">ܘܰܒ݂ܗܰܘ
ܝܰܘܡܳܐ ܠܺܝ
ܠܳܐ
ܬ݁ܶܫܶܐܠܽܘܢ
ܡܶܕ݁ܶܡ ܐܰܡܺܝܢ
ܐܰܡܺܝܢ ܐܳܡܰܪ
ܐ݈ܢܳܐ ܠܟ݂ܽܘܢ
ܕ݁ܟ݂ܽܠ ܡܶܕ݁ܶܡ
ܕ݁ܬ݂ܶܫܶܐܠܽܘܢ
ܠܳܐܒ݂ܝ ܒ݁ܫܶܡܝ
ܢܶܬ݁ܶܠ
ܠܟ݂ܽܘܢ܂</div>
<div type="v" n="24">ܥܕ݂ܰܡܳܐ
ܠܗܳܫܳܐ ܠܳܐ
ܫܶܐܠܬ݁ܽܘܢ
ܡܶܕ݁ܶܡ ܒ݁ܫܶܡܝ
ܫܰܐܠܘ
ܘܬ݂ܶܣܒ݂ܽܘܢ
ܕ݁ܬ݂ܶܗܘܶܐ
ܚܰܕ݂ܘܰܬ݂ܟ݂ܽܘܢ
ܡܫܰܡܠܝܳܐ܂</div>
<div type="v" n="25">ܗܳܠܶܝܢ
ܒ݁ܦ݂ܶܠܳܐܬ݂ܳܐ
ܡܰܠܠܶܬ݂
ܥܰܡܟ݂ܽܘܢ
ܐܳܬ݂ܝܳܐ ܕ݁ܶܝܢ
ܫܳܥܬ݂ܳܐ
ܐܶܡܰܬ݂ܝ ܕ݁ܠܳܐ
ܐܶܡܰܠܶܠ
ܥܰܡܟ݂ܽܘܢ
ܒ݁ܦ݂ܶܠܳܐܬ݂ܳܐ
ܐܶܠܳܐ ܥܺܝܢ
ܒ݁ܰܓ݂ܠܶܐ
ܐܶܒ݂ܰܕ݁ܶܩ
ܠܟ݂ܽܘܢ ܥܰܠ
ܐܰܒ݂ܳܐ܂</div>
<div type="v" n="26">ܒ݁ܗܰܘ
ܝܰܘܡܳܐ
ܕ݁ܬ݂ܶܫܶܐܠܽܘܢ
ܒ݁ܫܶܡܝ ܘܠܳܐ
ܐܳܡܰܪ ܐ݈ܢܳܐ
ܠܟ݂ܽܘܢ
ܕ݁ܶܐܢܳܐ
ܐܶܒ݂ܥܶܐ ܡܶܢ
ܐܰܒ݂ܳܐ
ܥܠܰܝܟ݁ܽܘܢ܂</div>
<div type="v" n="27">ܗܽܘ ܓ݁ܶܝܪ
ܐܰܒ݂ܳܐ ܪܳܚܶܡ
ܠܟ݂ܽܘܢ
ܕ݁ܰܐܢ݈ܬ݁ܽܘܢ
ܪܚܶܡܬ݁ܽܘܢܳܢܝ
ܘܗܰܝܡܶܢܬ݁ܽܘܢ
ܕ݁ܶܐܢܳܐ ܡܶܢ
ܠܘܳܬ݂ ܐܰܠܳܗܳܐ
ܢܶܦ݂ܩܶܬ݂܂</div>
<div type="v" n="28">ܢܶܦ݂ܩܶܬ݂
ܡܶܢ ܠܘܳܬ݂
ܐܰܒ݂ܳܐ
ܘܶܐܬ݂ܺܝܬ݂
ܠܥܳܠܡܳܐ
ܘܬ݂ܽܘܒ݂
ܫܳܒ݂ܶܩ ܐ݈ܢܳܐ
ܠܥܳܠܡܳܐ
ܘܳܐܙܶܠ ܐ݈ܢܳܐ
ܠܺܝ ܠܘܳܬ݂
ܐܰܒ݂ܳܐ܂</div>
<div type="v" n="29">ܐܳܡܪܺܝܢ
ܠܶܗ
ܬ݁ܰܠܡܺܝܕ݂ܰܘܗ݈ܝ
ܗܳܐ ܗܳܫܳܐ
ܓ݁ܰܠܝܳܐܝܺܬ݂
ܡܡܰܠܶܠ ܐܰܢ݈ܬ݁
ܘܦ݂ܶܠܶܐܬ݂ܳܐ
ܘܠܳܐ ܚܕ݂ܳܐ
ܐܳܡܰܪ
ܐܰܢ݈ܬ݁܂</div>
<div type="v" n="30">ܗܳܫܳܐ
ܝܳܕ݂ܥܺܝܢ
ܚ݈ܢܰܢ ܕ݁ܟ݂ܽܠ
ܡܶܕ݁ܶܡ ܝܳܕ݂ܰܥ
ܐܰܢ݈ܬ݁ ܘܠܳܐ
ܣܢܺܝܩ ܐܰܢ݈ܬ݁
ܕ݁ܐ݈ܢܳܫ
ܢܫܰܐܠܳܟ݂
ܒ݁ܗܳܕ݂ܶܐ
ܡܗܰܝܡܢܺܝܢ
ܚ݈ܢܰܢ ܕ݁ܡܶܢ
ܐܰܠܳܗܳܐ
ܢܦ݂ܰܩܬ݁܂</div>
<div type="v" n="31">ܐܳܡܰܪ
ܠܗܽܘܢ ܝܶܫܽܘܥ
ܗܰܝܡܶܢܘ܂</div>
<div type="v" n="32">ܕ݁ܗܳܐ
ܐܳܬ݂ܝܳܐ
ܫܳܥܬ݂ܳܐ
ܘܗܳܫܳܐ
ܐܶܬ݂ܳܬ݂
ܕ݁ܬ݂ܶܬ݂ܒ݁ܰܕ݁ܪܽܘܢ
ܐ݈ܢܳܫ
ܠܰܐܬ݂ܪܶܗ
ܘܬ݂ܶܫܒ݁ܩܽܘܢܳܢܝ
ܒ݁ܰܠܚܽܘܕ݂ܰܝ
ܘܠܳܐ ܗܘܺܝܬ݂
ܒ݁ܰܠܚܽܘܕ݂ܰܝ
ܕ݁ܰܐܒ݂ܳܐ ܥܰܡܝ
ܗ݈ܽܘ܂</div>
<div type="v" n="33">ܗܳܠܶܝܢ
ܐܶܡܪܶܬ݂
ܠܟ݂ܽܘܢ ܕ݁ܒ݂ܺܝ
ܢܶܗܘܶܐ ܠܟ݂ܽܘܢ
ܫܠܳܡܳܐ
ܒ݁ܥܳܠܡܳܐ
ܗܳܘܶܐ ܠܟ݂ܽܘܢ
ܐܽܘܠܨܳܢܳܐ
ܐܶܠܳܐ
ܐܶܬ݂ܠܰܒ݈݁ܒ݂ܘ
ܐܶܢܳܐ
ܙܟ݂ܺܝܬ݂ܶܗ
ܠܥܳܠܡܳܐ܂</div>
</div>
<div type="ch" n="17">
<div type="title" n="title"> ܀ ܝܘܚܢܢ
ܝܙܙ </div>
<div type="v" n="1">ܗܳܠܶܝܢ
ܡܰܠܶܠ ܝܶܫܽܘܥ
ܘܰܐܪܺܝܡ
ܥܰܝܢܰܘܗ݈ܝ
ܠܰܫܡܰܝܳܐ
ܘܶܐܡܰܪ ܐܳܒ݂ܝ
ܐܶܬ݂ܳܬ݂
ܫܳܥܬ݂ܳܐ
ܫܰܒ݁ܰܚ ܒ݁ܪܳܟ݂
ܕ݁ܰܒ݂ܪܳܟ݂
ܢܫܰܒ݁ܚܳܟ݂܂</div>
<div type="v" n="2">ܐܰܝܟ݁ܰܢܳܐ
ܕ݁ܝܰܗ݈ܒ݂ܬ݁
ܠܶܗ ܫܽܘܠܛܳܢܳܐ
ܥܰܠ ܟ݁ܽܠ
ܒ݁ܣܰܪ ܕ݁ܟ݂ܽܠ
ܡܳܐ
ܕ݁ܝܰܗ݈ܒ݂ܬ݁
ܠܶܗ ܢܶܬ݁ܶܠ
ܠܶܗ ܚܰܝܶܐ
ܕ݁ܰܠܥܳܠܰܡ܂</div>
<div type="v" n="3">ܗܳܠܶܝܢ
ܐܶܢܽܘܢ ܕ݁ܶܝܢ
ܚܰܝܶܐ
ܕ݁ܰܠܥܳܠܰܡ
ܕ݁ܢܶܕ݁ܥܽܘܢܳܟ݂
ܕ݁ܰܐܢ݈ܬ݁
ܐܰܢ݈ܬ݁
ܐܰܠܳܗܳܐ
ܕ݁ܰܫܪܳܪܳܐ
ܒ݁ܰܠܚܽܘܕ݂ܰܝܟ݁
ܘܡܰܢ
ܕ݁ܫܰܕ݁ܰܪܬ݁
ܝܶܫܽܘܥ
ܡܫܺܝܚܳܐ܂</div>
<div type="v" n="4">ܐܶܢܳܐ
ܫܰܒ݁ܰܚܬ݁ܳܟ݂
ܒ݁ܰܐܪܥܳܐ
ܥܒ݂ܳܕ݂ܳܐ ܗܰܘ
ܕ݁ܝܰܗ݈ܒ݂ܬ݁
ܠܺܝ
ܕ݁ܶܐܥܒ݁ܶܕ݂
ܫܰܠܶܡܬ݁ܶܗ܂</div>
<div type="v" n="5">ܘܗܳܫܳܐ
ܫܰܒ݁ܰܚܰܝܢܝ
ܐܰܢ݈ܬ݁ ܐܳܒ݂ܝ
ܠܘܳܬ݂ܳܟ݂
ܒ݁ܗܰܘ
ܫܽܘܒ݂ܚܳܐ
ܕ݁ܺܐܝܬ݂ ܗ݈ܘܳܐ
ܠܺܝ ܠܘܳܬ݂ܳܟ݂
ܡܶܢ ܩܕ݂ܳܡ
ܕ݁ܢܶܗܘܶܐ
ܥܳܠܡܳܐ܂</div>
<div type="v" n="6">ܐܰܘܕ݁ܥܶܬ݂
ܫܡܳܟ݂ ܠܰܒ݂ܢܰܝ
ܐ݈ܢܳܫܳܐ
ܗܳܢܽܘܢ
ܕ݁ܝܰܗ݈ܒ݂ܬ݁
ܠܺܝ ܡܶܢ
ܥܳܠܡܳܐ
ܕ݁ܺܝܠܳܟ݂
ܗ݈ܘܰܘ ܘܠܺܝ
ܝܰܗ݈ܒ݂ܬ݁
ܐܶܢܽܘܢ
ܘܰܢܛܰܪܘ
ܡܶܠܬ݂ܳܟ݂܂</div>
<div type="v" n="7">ܗܳܫܳܐ
ܝܶܕ݂ܥܶܬ݂
ܕ݁ܟ݂ܽܠ ܡܳܐ
ܕ݁ܝܰܗ݈ܒ݂ܬ݁
ܠܺܝ ܡܶܢ
ܠܘܳܬ݂ܳܟ݂
ܗ݈ܽܘ܂</div>
<div type="v" n="8">ܕ݁ܡܶܠܶܐ
ܕ݁ܝܰܗ݈ܒ݂ܬ݁
ܠܺܝ ܝܶܗܒ݁ܶܬ݂
ܠܗܽܘܢ ܘܗܶܢܽܘܢ
ܩܰܒ݁ܶܠܘ
ܘܺܝܕ݂ܰܥܘ
ܫܰܪܺܝܪܳܐܝܺܬ݂
ܕ݁ܡܶܢ
ܠܘܳܬ݂ܳܟ݂
ܢܶܦ݂ܩܶܬ݂
ܘܗܰܝܡܶܢܘ
ܕ݁ܰܐܢ݈ܬ݁
ܫܰܕ݁ܰܪܬ݁ܳܢܝ܂</div>
<div type="v" n="9">ܘܶܐܢܳܐ
ܥܠܰܝܗܽܘܢ
ܒ݁ܳܥܶܐ ܐ݈ܢܳܐ
ܠܳܐ ܗ݈ܘܳܐ ܥܰܠ
ܥܳܠܡܳܐ ܒ݁ܳܥܶܐ
ܐ݈ܢܳܐ ܐܶܠܳܐ
ܥܰܠ ܗܳܢܽܘܢ
ܕ݁ܝܰܗ݈ܒ݂ܬ݁
ܠܺܝ
ܕ݁ܕ݂ܺܝܠܳܟ݂
ܐܶܢܽܘܢ܂</div>
<div type="v" n="10">ܘܟ݂ܽܠ
ܡܶܕ݁ܶܡ
ܕ݁ܕ݂ܺܝܠܝ ܗ݈ܽܘ
ܕ݁ܺܝܠܳܟ݂ ܗ݈ܽܘ
ܘܕ݂ܺܝܠܳܟ݂
ܕ݁ܺܝܠܝ ܗ݈ܽܘ
ܘܰܡܫܰܒ݁ܰܚ
ܐ݈ܢܳܐ
ܒ݁ܗܽܘܢ܂</div>
<div type="v" n="11">ܡܶܟ݁ܺܝܠ
ܠܳܐ ܗܘܺܝܬ݂
ܒ݁ܥܳܠܡܳܐ
ܘܗܳܠܶܝܢ
ܒ݁ܥܳܠܡܳܐ
ܐܶܢܽܘܢ ܘܶܐܢܳܐ
ܠܘܳܬ݂ܳܟ݂
ܐܳܬ݂ܶܐ ܐ݈ܢܳܐ
ܐܰܒ݂ܳܐ
ܩܰܕ݁ܺܝܫܳܐ ܛܰܪ
ܐܶܢܽܘܢ
ܒ݁ܰܫܡܳܟ݂ ܗܰܘ
ܕ݁ܝܰܗ݈ܒ݂ܬ݁
ܠܺܝ ܕ݁ܢܶܗܘܽܘܢ
ܚܰܕ݂
ܐܰܝܟ݁ܰܢܳܐ
ܕ݁ܰܚܢܰܢ܂</div>
<div type="v" n="12">ܟ݁ܰܕ݂
ܥܰܡܗܽܘܢ
ܗܘܺܝܬ݂
ܒ݁ܥܳܠܡܳܐ
ܐܶܢܳܐ ܢܳܛܰܪ
ܗ݈ܘܺܝܬ݂ ܠܗܽܘܢ
ܒ݁ܰܫܡܳܟ݂
ܠܰܐܝܠܶܝܢ
ܕ݁ܝܰܗ݈ܒ݂ܬ݁
ܠܺܝ ܢܶܛܪܶܬ݂
ܘܐ݈ܢܳܫ
ܡܶܢܗܽܘܢ ܠܳܐ
ܐܶܒ݂ܰܕ݂ ܐܶܠܳܐ
ܒ݁ܪܶܗ
ܕ݁ܰܐܒ݂ܕ݁ܳܢܳܐ
ܕ݁ܢܶܬ݂ܡܰܠܶܐ
ܟ݁ܬ݂ܳܒ݂ܳܐ܂</div>
<div type="v" n="13">ܗܳܫܳܐ
ܕ݁ܶܝܢ
ܠܘܳܬ݂ܳܟ݂
ܐܳܬ݂ܶܐ ܐ݈ܢܳܐ
ܘܗܳܠܶܝܢ
ܡܡܰܠܶܠ ܐ݈ܢܳܐ
ܒ݁ܥܳܠܡܳܐ
ܕ݁ܬ݂ܶܗܘܶܐ
ܚܰܕ݂ܘܰܬ݂ܝ
ܡܫܰܡܠܝܳܐ
ܒ݁ܗܽܘܢ܂</div>
<div type="v" n="14">ܐܶܢܳܐ
ܝܶܗܒ݁ܶܬ݂
ܠܗܽܘܢ
ܡܶܠܬ݂ܳܟ݂
ܘܥܳܠܡܳܐ ܣܢܳܐ
ܐܶܢܽܘܢ ܕ݁ܠܳܐ
ܗ݈ܘܰܘ ܡܶܢ
ܥܳܠܡܳܐ
ܐܰܝܟ݁ܰܢܳܐ
ܕ݁ܶܐܢܳܐ ܠܳܐ
ܗ݈ܘܺܝܬ݂ ܡܶܢ
ܥܳܠܡܳܐ܂</div>
<div type="v" n="15">ܠܳܐ ܗ݈ܘܳܐ
ܕ݁ܬ݂ܶܫܩܽܘܠ
ܐܶܢܽܘܢ ܡܶܢ
ܥܳܠܡܳܐ ܒ݁ܳܥܶܐ
ܐ݈ܢܳܐ ܐܶܠܳܐ
ܕ݁ܬ݂ܶܛܰܪ
ܐܶܢܽܘܢ ܡܶܢ
ܒ݁ܺܝܫܳܐ܂</div>
<div type="v" n="16">ܠܳܐ ܗ݈ܘܰܘ
ܓ݁ܶܝܪ ܡܶܢ
ܥܳܠܡܳܐ
ܐܰܝܟ݁ܰܢܳܐ
ܕ݁ܶܐܢܳܐ ܠܳܐ
ܗ݈ܘܺܝܬ݂ ܡܶܢ
ܥܳܠܡܳܐ܂</div>
<div type="v" n="17">ܐܰܒ݂ܳܐ
ܩܰܕ݁ܶܫ ܐܶܢܽܘܢ
ܒ݁ܰܫܪܳܪܳܟ݂
ܕ݁ܡܶܠܬ݂ܳܟ݂
ܕ݁ܺܝܠܳܟ݂
ܫܪܳܪܳܐ ܗ݈ܝ܂</div>
<div type="v" n="18">ܐܰܝܟ݁ܰܢܳܐ
ܕ݁ܠܺܝ
ܫܰܕ݁ܰܪܬ݁
ܠܥܳܠܡܳܐ ܐܳܦ݂
ܐܶܢܳܐ
ܫܰܕ݁ܪܶܬ݂
ܐܶܢܽܘܢ
ܠܥܳܠܡܳܐ܂</div>
<div type="v" n="19">ܘܥܰܠ
ܐܰܦ݁ܰܝܗܽܘܢ
ܐܶܢܳܐ ܡܩܰܕ݁ܶܫ
ܐ݈ܢܳܐ ܢܰܦ݂ܫܝ
ܕ݁ܢܶܗܘܽܘܢ
ܐܳܦ݂ ܗܶܢܽܘܢ
ܡܩܰܕ݁ܫܺܝܢ
ܒ݁ܰܫܪܳܪܳܐ܂</div>
<div type="v" n="20">ܘܠܳܐ
ܗ݈ܘܳܐ ܥܰܠ
ܐܰܦ݁ܰܝ ܗܳܠܶܝܢ
ܒ݁ܳܥܶܐ ܐ݈ܢܳܐ
ܒ݁ܰܠܚܽܘܕ݂
ܐܶܠܳܐ ܐܳܦ݂
ܥܰܠ ܐܰܦ݁ܰܝ
ܐܰܝܠܶܝܢ
ܕ݁ܰܡܗܰܝܡܢܺܝܢ
ܒ݁ܺܝ
ܒ݁ܡܶܠܰܬ݂ܗܽܘܢ܂</div>
<div type="v" n="21">ܕ݁ܟ݂ܽܠܗܽܘܢ
ܢܶܗܘܽܘܢ ܚܰܕ݂
ܐܰܝܟ݁ܰܢܳܐ
ܕ݁ܰܐܢ݈ܬ݁
ܐܳܒ݂ܝ ܒ݁ܺܝ
ܘܶܐܢܳܐ ܒ݁ܳܟ݂
ܕ݁ܳܐܦ݂ ܗܶܢܽܘܢ
ܒ݁ܰܢ ܚܰܕ݂
ܢܶܗܘܽܘܢ
ܕ݁ܰܢܗܰܝܡܶܢ
ܥܳܠܡܳܐ
ܕ݁ܰܐܢ݈ܬ݁
ܫܰܕ݁ܰܪܬ݁ܳܢܝ܂</div>
<div type="v" n="22">ܘܶܐܢܳܐ
ܫܽܘܒ݂ܚܳܐ
ܕ݁ܝܰܗ݈ܒ݂ܬ݁
ܠܺܝ ܝܶܗܒ݁ܶܬ݂
ܠܗܽܘܢ
ܕ݁ܢܶܗܘܽܘܢ
ܚܰܕ݂
ܐܰܝܟ݁ܰܢܳܐ
ܕ݁ܰܚܢܰܢ ܚܰܕ݂
ܚܢܰܢ܂</div>
<div type="v" n="23">ܐܶܢܳܐ
ܒ݁ܗܽܘܢ
ܘܰܐܢ݈ܬ݁ ܒ݁ܺܝ
ܕ݁ܢܶܗܘܽܘܢ
ܓ݁ܡܺܝܪܺܝܢ
ܠܚܰܕ݂
ܘܰܕ݂ܢܶܕ݁ܰܥ
ܥܳܠܡܳܐ
ܕ݁ܰܐܢ݈ܬ݁
ܫܰܕ݁ܰܪܬ݁ܳܢܝ
ܘܕ݂ܰܐܚܶܒ݂ܬ݂
ܐܶܢܽܘܢ
ܐܰܝܟ݁ܰܢܳܐ
ܕ݁ܳܐܦ݂ ܠܺܝ
ܐܰܚܶܒ݂ܬ݁܂</div>
<div type="v" n="24">ܐܰܒ݂ܳܐ
ܗܳܢܽܘܢ
ܕ݁ܝܰܗ݈ܒ݂ܬ݁
ܠܺܝ ܨܳܒ݂ܶܐ
ܐ݈ܢܳܐ
ܕ݁ܰܐܬ݂ܰܪ
ܕ݁ܶܐܢܳܐ ܐܳܦ݂
ܗܶܢܽܘܢ
ܢܶܗܘܽܘܢ ܥܰܡܝ
ܕ݁ܢܶܗܘܽܘܢ
ܚܳܙܶܝܢ
ܫܽܘܒ݂ܚܳܐ
ܕ݁ܺܝܠܝ ܗܰܘ
ܕ݁ܝܰܗ݈ܒ݂ܬ݁
ܠܺܝ
ܕ݁ܰܐܚܶܒ݂ܬ݁ܳܢܝ
ܡܶܢ ܩܕ݂ܳܡ
ܬ݁ܰܪܡܝܳܬ݂ܶܗ
ܕ݁ܥܳܠܡܳܐ܂</div>
<div type="v" n="25">ܐܳܒ݂ܝ
ܟ݁ܺܐܢܳܐ
ܘܥܳܠܡܳܐ ܠܳܐ
ܝܰܕ݂ܥܳܟ݂
ܐܶܢܳܐ ܕ݁ܶܝܢ
ܝܺܕ݂ܰܥܬ݁ܳܟ݂
ܘܗܶܢܽܘܢ
ܝܺܕ݂ܰܥܘ
ܕ݁ܰܐܢ݈ܬ݁
ܫܰܕ݁ܰܪܬ݁ܳܢܝ܂</div>
<div type="v" n="26">ܘܰܐܘܕ݁ܥܶܬ݂
ܐܶܢܽܘܢ ܫܡܳܟ݂
ܘܡܰܘܕ݁ܰܥ
ܐ݈ܢܳܐ
ܕ݁ܚܽܘܒ݁ܳܐ ܗܰܘ
ܕ݁ܰܐܚܶܒ݂ܬ݁ܳܢܝ
ܢܶܗܘܶܐ ܒ݁ܗܽܘܢ
ܘܶܐܢܳܐ ܐܶܗܘܶܐ
ܒ݁ܗܽܘܢ܂</div>
</div>
<div type="ch" n="18">
<div type="title" n="title"> ܀ ܝܘܚܢܢ
ܝܚܚ </div>
<div type="v" n="1">ܗܳܠܶܝܢ
ܐܶܡܰܪ ܝܶܫܽܘܥ
ܘܰܢܦ݂ܰܩ ܥܰܡ
ܬ݁ܰܠܡܺܝܕ݂ܰܘܗ݈ܝ
ܠܥܶܒ݂ܪܳܐ
ܕ݁ܰܪܓ݂ܶܠܬ݁ܳܐ
ܕ݁ܩܶܕ݂ܪܽܘܢ
ܐܰܬ݂ܰܪ
ܕ݁ܺܐܝܬ݂
ܗ݈ܘܳܬ݂
ܓ݁ܰܢܬ݂ܳܐ
ܐܰܝܟ݁ܳܐ ܕ݁ܥܰܠ
ܗܽܘ
ܘܬ݂ܰܠܡܺܝܕ݂ܰܘܗ݈ܝ܂</div>
<div type="v" n="2">ܝܳܕ݂ܰܥ
ܗ݈ܘܳܐ ܕ݁ܶܝܢ
ܐܳܦ݂
ܝܺܗܽܘܕ݂ܳܐ
ܡܰܫܠܡܳܢܳܐ
ܠܕ݂ܽܘܟ݁ܬ݂ܳܐ
ܗܳܝ ܡܶܛܽܠ
ܕ݁ܣܰܓ݁ܺܝ
ܙܰܒ݂ܢܳܐ
ܟ݁ܳܢܶܫ ܗ݈ܘܳܐ
ܬ݁ܰܡܳܢ ܝܶܫܽܘܥ
ܥܰܡ
ܬ݁ܰܠܡܺܝܕ݂ܰܘܗ݈ܝ܂</div>
<div type="v" n="3">ܗܽܘ
ܗܳܟ݂ܺܝܠ
ܝܺܗܽܘܕ݂ܳܐ
ܕ݁ܒ݂ܰܪ
ܐܶܣܦ݁ܺܝܪ ܘܡܶܢ
ܠܘܳܬ݂ ܪܰܒ݁ܰܝ
ܟ݁ܳܗܢܶܐ
ܘܰܦ݂ܪܺܝܫܶܐ
ܕ݁ܒ݂ܰܪ
ܕ݁ܰܚܫܶܐ
ܘܶܐܬ݂ܳܐ
ܠܬ݂ܰܡܳܢ ܥܰܡ
ܢܰܦ݂ܛܺܪܶܐ
ܘܠܰܡܦ݁ܺܝܕ݂ܶܐ
ܘܙܰܝܢܳܐ܂</div>
<div type="v" n="4">ܝܶܫܽܘܥ
ܕ݁ܶܝܢ
ܕ݁ܝܳܕ݂ܰܥ
ܗ݈ܘܳܐ ܟ݁ܽܠ
ܡܶܕ݁ܶܡ
ܕ݁ܳܐܬ݂ܶܐ
ܥܠܰܘܗ݈ܝ ܢܦ݂ܰܩ
ܘܶܐܡܰܪ ܠܗܽܘܢ
ܠܡܰܢ ܒ݁ܳܥܶܝܢ
ܐܢ݈ܬ݁ܽܘܢ܂</div>
<div type="v" n="5">ܐܳܡܪܺܝܢ
ܠܶܗ ܠܝܶܫܽܘܥ
ܢܳܨܪܳܝܳܐ
ܐܳܡܰܪ ܠܗܽܘܢ
ܝܶܫܽܘܥ ܐܶܢܳܐ
ܐ݈ܢܳܐ ܩܳܐܶܡ
ܗ݈ܘܳܐ ܕ݁ܶܝܢ
ܐܳܦ݂
ܝܺܗܽܘܕ݂ܳܐ
ܡܰܫܠܡܳܢܳܐ
ܥܰܡܗܽܘܢ܂</div>
<div type="v" n="6">ܘܟ݂ܰܕ݂
ܐܶܡܰܪ ܠܗܽܘܢ
ܝܶܫܽܘܥ
ܕ݁ܶܐܢܳܐ ܐ݈ܢܳܐ
ܐܶܙܰܠܘ
ܠܒ݂ܶܣܬ݁ܰܪܗܽܘܢ
ܘܰܢܦ݂ܰܠܘ ܥܰܠ
ܐܰܪܥܳܐ܂</div>
<div type="v" n="7">ܬ݁ܽܘܒ݂
ܫܰܐܶܠ ܐܶܢܽܘܢ
ܝܶܫܽܘܥ ܠܡܰܢ
ܒ݁ܳܥܶܝܢ
ܐܢ݈ܬ݁ܽܘܢ
ܗܶܢܽܘܢ ܕ݁ܶܝܢ
ܐܶܡܰܪܘ
ܠܝܶܫܽܘܥ
ܢܳܨܪܳܝܳܐ܂</div>
<div type="v" n="8">ܐܳܡܰܪ
ܠܗܽܘܢ ܝܶܫܽܘܥ
ܐܶܡܪܶܬ݂
ܠܟ݂ܽܘܢ
ܕ݁ܶܐܢܳܐ ܐ݈ܢܳܐ
ܘܶܐܢ ܠܺܝ
ܒ݁ܳܥܶܝܢ
ܐܢ݈ܬ݁ܽܘܢ
ܫܒ݂ܽܘܩܘ
ܠܗܳܠܶܝܢ
ܐܳܙܺܠ݈ܝܢ܂</div>
<div type="v" n="9">ܕ݁ܬ݂ܶܫܠܰܡ
ܡܶܠܬ݂ܳܐ
ܕ݁ܶܐܡܰܪ
ܕ݁ܰܐܝܠܶܝܢ
ܕ݁ܝܰܗ݈ܒ݂ܬ݁
ܠܺܝ ܠܳܐ
ܐܰܘܒ݁ܕ݂ܶܬ݂
ܡܶܢܗܽܘܢ
ܐܳܦ݂ܠܳܐ
ܚܰܕ݂܂</div>
<div type="v" n="10">ܫܶܡܥܽܘܢ
ܕ݁ܶܝܢ
ܟ݁ܺܐܦ݂ܳܐ
ܐܺܝܬ݂ ܗ݈ܘܳܐ
ܥܠܰܘܗ݈ܝ
ܣܰܦ݂ܣܺܪܳܐ
ܘܫܰܡܛܳܗ
ܘܰܡܚܳܝܗ݈ܝ
ܠܥܰܒ݂ܕ݁ܶܗ
ܕ݁ܪܰܒ݁
ܟ݁ܳܗܢܶܐ
ܘܫܰܩܠܳܗ
ܐܶܕ݂ܢܶܗ
ܕ݁ܝܰܡܺܝܢܳܐ
ܫܡܶܗ ܕ݁ܶܝܢ
ܕ݁ܥܰܒ݂ܕ݁ܳܐ
ܡܳܠܶܟ݂܂</div>
<div type="v" n="11">ܘܶܐܡܰܪ
ܝܶܫܽܘܥ
ܠܟ݂ܺܐܦ݂ܳܐ
ܣܺܝܡ
ܣܰܦ݂ܣܺܪܳܐ
ܒ݁ܚܶܠܬ݂ܳܗ
ܟ݁ܳܣܳܐ
ܕ݁ܝܰܗ݈ܒ݂ ܠܺܝ
ܐܳܒ݂ܝ ܠܳܐ
ܐܶܫܬ݁ܶܝܘܗ݈ܝ܂</div>
<div type="v" n="12">ܗܳܝܕ݁ܶܝܢ
ܐܶܣܦ݁ܺܝܪ
ܘܟ݁ܺܠܺܝܰܪܟ݂ܶܐ
ܘܕ݂ܰܚܫܶܐ
ܕ݁ܺܝܗܽܘܕ݂ܳܝܶܐ
ܐܰܚܕ݁ܽܘܗ݈ܝ
ܠܝܶܫܽܘܥ
ܘܰܐܣܪܽܘܗ݈ܝ܂</div>
<div type="v" n="13">ܘܰܐܝܬ݁ܝܽܘܗ݈ܝ
ܠܘܳܬ݂ ܚܰܢܳܢ
ܠܽܘܩܕ݂ܰܡ
ܡܶܛܽܠ
ܕ݁ܰܚܡܽܘܗ݈ܝ
ܗ݈ܘܳܐ
ܕ݁ܩܰܝܳܦ݂ܳܐ
ܗܰܘ
ܕ݁ܺܐܝܬ݂ܰܘܗ݈ܝ
ܗ݈ܘܳܐ ܪܰܒ݁
ܟ݁ܳܗܢܶܐ
ܕ݁ܫܰܢ݈ܬ݁ܳܐ
ܗܳܝ܂</div>
<div type="v" n="14">ܐܺܝܬ݂ܰܘܗ݈ܝ
ܗ݈ܘܳܐ ܕ݁ܶܝܢ
ܩܰܝܳܦ݂ܳܐ ܗܰܘ
ܕ݁ܰܡܠܰܟ݂
ܠܺܝܗܽܘܕ݂ܳܝܶܐ
ܕ݁ܦ݂ܰܩܳܚ
ܕ݁ܚܰܕ݂
ܓ݁ܰܒ݂ܪܳܐ
ܢܡܽܘܬ݂ ܚܠܳܦ݂
ܥܰܡܳܐ܂</div>
<div type="v" n="15">ܫܶܡܥܽܘܢ
ܕ݁ܶܝܢ
ܟ݁ܺܐܦ݂ܳܐ
ܘܚܰܕ݂ ܡܶܢ
ܬ݁ܰܠܡܺܝܕ݂ܶܐ
ܐ݈ܚܪܳܢܶܐ
ܐܳܬ݂ܶܝܢ ܗ݈ܘܰܘ
ܒ݁ܳܬ݂ܪܶܗ
ܕ݁ܝܶܫܽܘܥ ܠܗܰܘ
ܕ݁ܶܝܢ
ܬ݁ܰܠܡܺܝܕ݂ܳܐ
ܝܳܕ݂ܰܥ ܗ݈ܘܳܐ
ܠܶܗ ܪܰܒ݁
ܟ݁ܳܗܢܶܐ ܘܥܰܠ
ܥܰܡ ܝܶܫܽܘܥ
ܠܕ݂ܳܪܬ݁ܳܐ܂</div>
<div type="v" n="16">ܫܶܡܥܽܘܢ
ܕ݁ܶܝܢ ܩܳܐܶܡ
ܗ݈ܘܳܐ ܠܒ݂ܰܪ
ܠܘܳܬ݂ ܬ݁ܰܪܥܳܐ
ܘܰܢܦ݂ܰܩ ܗܰܘ
ܬ݁ܰܠܡܺܝܕ݂ܳܐ
ܐ݈ܚܪܺܢܳܐ
ܕ݁ܝܳܕ݂ܰܥ
ܗ݈ܘܳܐ ܠܶܗ
ܪܰܒ݁ ܟ݁ܳܗܢܶܐ
ܘܶܐܡܰܪ
ܠܢܳܛܪܰܬ݂
ܬ݁ܰܪܥܳܐ
ܘܰܐܥܠܶܗ
ܠܫܶܡܥܽܘܢ܂</div>
<div type="v" n="17">ܐܶܡܪܰܬ݂
ܕ݁ܶܝܢ
ܥܠܰܝܡܬ݂ܳܐ
ܢܳܛܪܰܬ݂
ܬ݁ܰܪܥܳܐ
ܠܫܶܡܥܽܘܢ ܠܡܳܐ
ܐܳܦ݂ ܐܰܢ݈ܬ݁
ܡܶܢ
ܬ݁ܰܠܡܺܝܕ݂ܰܘܗ݈ܝ
ܐܰܢ݈ܬ݁
ܕ݁ܗܳܢܳܐ
ܓ݁ܰܒ݂ܪܳܐ
ܐܳܡܰܪ ܠܳܗ
ܠܳܐ܂</div>
<div type="v" n="18">ܘܩܳܝܡܺܝܢ
ܗ݈ܘܰܘ
ܥܰܒ݂ܕ݁ܶܐ
ܘܕ݂ܰܚܫܶܐ
ܘܣܳܝܡܺܝܢ
ܗ݈ܘܰܘ ܢܽܘܪܳܐ
ܕ݁ܢܶܫܚܢܽܘܢ
ܡܶܛܽܠ
ܕ݁ܩܰܪܺܝܫ
ܗ݈ܘܳܐ ܩܳܐܶܡ
ܗ݈ܘܳܐ ܕ݁ܶܝܢ
ܐܳܦ݂ ܫܶܡܥܽܘܢ
ܥܰܡܗܽܘܢ
ܘܫܳܚܶܢ܂</div>
<div type="v" n="19">ܪܰܒ݁
ܟ݁ܳܗܢܶܐ ܕ݁ܶܝܢ
ܫܰܐܠܶܗ
ܠܝܶܫܽܘܥ ܥܰܠ
ܬ݁ܰܠܡܺܝܕ݂ܰܘܗ݈ܝ
ܘܥܰܠ
ܝܽܘܠܦ݁ܳܢܶܗ܂</div>
<div type="v" n="20">ܘܶܐܡܰܪ
ܠܶܗ ܝܶܫܽܘܥ
ܐܶܢܳܐ ܥܺܝܢ
ܒ݁ܰܓ݂ܠܶܐ
ܡܰܠܠܶܬ݂ ܥܰܡ
ܥܰܡܳܐ
ܘܰܒ݂ܟ݂ܽܠܙܒ݂ܰܢ
ܐܰܠܦ݂ܶܬ݂
ܒ݁ܰܟ݂ܢܽܘܫܬ݁ܳܐ
ܘܰܒ݂ܗܰܝܟ݁ܠܳܐ
ܐܰܝܟ݁ܳܐ
ܕ݁ܟ݂ܽܠܗܽܘܢ
ܝܺܗܽܘܕ݂ܳܝܶܐ
ܡܶܬ݂ܟ݁ܰܢܫܺܝܢ
ܘܡܶܕ݁ܶܡ
ܒ݁ܛܽܘܫܝܳܐ ܠܳܐ
ܡܰܠܠܶܬ݂܂</div>
<div type="v" n="21">ܡܳܢܳܐ
ܡܫܰܐܶܠ ܐܰܢ݈ܬ݁
ܠܺܝ ܫܰܐܶܠ
ܠܗܳܢܽܘܢ
ܕ݁ܰܫܡܰܥܘ
ܡܳܢܳܐ ܡܰܠܠܶܬ݂
ܥܰܡܗܽܘܢ ܗܳܐ
ܗܶܢܽܘܢ
ܝܳܕ݂ܥܺܝܢ ܟ݁ܽܠ
ܡܶܕ݁ܶܡ
ܕ݁ܶܐܡܪܶܬ݂܂</div>
<div type="v" n="22">ܘܟ݂ܰܕ݂
ܗܳܠܶܝܢ ܐܶܡܰܪ
ܚܰܕ݂ ܡܶܢ
ܕ݁ܰܚܫܶܐ
ܕ݁ܩܳܐܶܡ ܗ݈ܘܳܐ
ܡܚܳܝܗ݈ܝ ܥܰܠ
ܦ݁ܰܟ݁ܶܗ
ܠܝܶܫܽܘܥ
ܘܶܐܡܰܪ ܠܶܗ
ܗܳܟ݂ܰܢܳܐ
ܝܳܗܶܒ݂ ܐܰܢ݈ܬ݁
ܦ݁ܶܬ݂ܓ݂ܳܡܳܐ
ܠܪܰܒ݁
ܟ݁ܳܗܢܶܐ܂</div>
<div type="v" n="23">ܥܢܳܐ
ܝܶܫܽܘܥ ܘܶܐܡܰܪ
ܠܶܗ ܐܶܢ
ܒ݁ܺܝܫܳܐܝܺܬ݂
ܡܰܠܠܶܬ݂
ܐܰܣܗܶܕ݂ ܥܰܠ
ܒ݁ܺܝܫܬ݁ܳܐ
ܘܶܐܢ ܕ݁ܶܝܢ
ܫܰܦ݁ܺܝܪ
ܠܡܳܢܳܐ
ܡܚܰܝܬ݁ܳܢܝ܂</div>
<div type="v" n="24">ܚܰܢܳܢ
ܕ݁ܶܝܢ ܫܰܕ݁ܰܪ
ܠܝܶܫܽܘܥ ܟ݁ܰܕ݂
ܐܰܣܺܝܪ ܠܘܳܬ݂
ܩܰܝܳܦ݂ܳܐ ܪܰܒ݁
ܟ݁ܳܗܢܶܐ܂</div>
<div type="v" n="25">ܘܫܶܡܥܽܘܢ
ܟ݁ܺܐܦ݂ܳܐ
ܩܳܐܶܡ ܗ݈ܘܳܐ
ܘܫܳܚܶܢ
ܘܳܐܡܪܺܝܢ ܠܶܗ
ܠܡܳܐ ܐܳܦ݂
ܐܰܢ݈ܬ݁ ܚܰܕ݂
ܡܶܢ
ܬ݁ܰܠܡܺܝܕ݂ܰܘܗ݈ܝ
ܐܰܢ݈ܬ݁ ܘܗܽܘ
ܟ݁ܦ݂ܰܪ ܘܶܐܡܰܪ
ܠܳܐ ܗ݈ܘܺܝܬ݂܂</div>
<div type="v" n="26">ܐܳܡܰܪ ܠܶܗ
ܚܰܕ݂ ܡܶܢ
ܥܰܒ݂ܕ݁ܶܐ
ܕ݁ܪܰܒ݁
ܟ݁ܳܗܢܶܐ
ܐ݈ܚܝܳܢܶܗ
ܕ݁ܗܰܘ
ܕ݁ܰܦ݂ܣܰܩ
ܗ݈ܘܳܐ ܫܶܡܥܽܘܢ
ܐܶܕ݂ܢܶܗ ܠܳܐ
ܐܶܢܳܐ
ܚܙܺܝܬ݂ܳܟ݂
ܥܰܡܶܗ
ܒ݁ܓ݂ܰܢܬ݂ܳܐ܂</div>
<div type="v" n="27">ܘܬ݂ܽܘܒ݂
ܟ݁ܦ݂ܰܪ
ܫܶܡܥܽܘܢ ܘܒ݂ܳܗ
ܒ݁ܫܳܥܬ݂ܳܐ
ܩܪܳܐ
ܬ݁ܰܪܢܳܓ݂ܠܳܐ܂</div>
<div type="v" n="28">ܐܰܝܬ݁ܝܽܘܗ݈ܝ
ܕ݁ܶܝܢ ܠܝܶܫܽܘܥ
ܡܶܢ ܠܘܳܬ݂
ܩܰܝܳܦ݂ܳܐ
ܠܰܦ݁ܪܶܛܳܘܪܺܝܢ
ܘܺܐܝܬ݂ܰܘܗ݈ܝ
ܗ݈ܘܳܐ ܨܰܦ݂ܪܳܐ
ܘܗܶܢܽܘܢ ܠܳܐ
ܥܰܠܘ
ܠܰܦ݁ܪܶܛܳܘܪܺܝܢ
ܕ݁ܠܳܐ
ܢܶܬ݂ܛܰܘܫܽܘܢ
ܥܰܕ݂ ܐܳܟ݂ܠܺܝܢ
ܦ݁ܶܨܚܳܐ܂</div>
<div type="v" n="29">ܢܦ݂ܰܩ
ܕ݁ܶܝܢ
ܦ݁ܺܝܠܰܛܳܘܣ
ܠܒ݂ܰܪ
ܠܘܳܬ݂ܗܽܘܢ
ܘܶܐܡܰܪ ܠܗܽܘܢ
ܡܳܢܳܐ
ܡܶܐܟ݂ܰܠ‌ܩܰܪܨܳܐ
ܐܺܝܬ݂ ܠܟ݂ܽܘܢ
ܥܰܠ ܓ݁ܰܒ݂ܪܳܐ
ܗܳܢܳܐ܂</div>
<div type="v" n="30">ܥܢܰܘ
ܘܳܐܡܪܺܝܢ ܠܶܗ
ܐܶܠܽܘ ܠܳܐ
ܥܳܒ݂ܶܕ݂
ܒ݁ܺܝܫܳܬ݂ܳܐ
ܗ݈ܘܳܐ ܐܳܦ݂ܠܳܐ
ܠܳܟ݂ ܡܰܫܠܡܺܝܢ
ܗ݈ܘܰܝܢ ܠܶܗ܂</div>
<div type="v" n="31">ܐܳܡܰܪ
ܠܗܽܘܢ
ܦ݁ܺܝܠܰܛܳܘܣ
ܕ݁ܽܘܒ݂ܪܽܘܗ݈ܝ
ܐܰܢ݈ܬ݁ܽܘܢ
ܘܕ݂ܽܘܢܽܘܗ݈ܝ
ܐܰܝܟ݂
ܢܳܡܽܘܣܟ݂ܽܘܢ
ܐܳܡܪܺܝܢ ܠܶܗ
ܝܺܗܽܘܕ݂ܳܝܶܐ
ܠܳܐ ܫܰܠܺܝܛ
ܠܰܢ ܠܡܶܩܛܰܠ
ܠܐ݈ܢܳܫ܂</div>
<div type="v" n="32">ܕ݁ܬ݂ܶܫܠܰܡ
ܡܶܠܬ݂ܳܐ
ܕ݁ܶܐܡܰܪ
ܝܶܫܽܘܥ ܟ݁ܰܕ݂
ܡܰܘܕ݁ܰܥ
ܒ݁ܰܐܝܢܳܐ
ܡܰܘܬ݁ܳܐ
ܥܬ݂ܺܝܕ݂
ܕ݁ܰܢܡܽܘܬ݂܂</div>
<div type="v" n="33">ܥܰܠ ܕ݁ܶܝܢ
ܦ݁ܺܝܠܰܛܳܘܣ
ܠܰܦ݁ܪܶܛܳܘܪܺܝܢ
ܘܰܩܪܳܐ
ܠܝܶܫܽܘܥ
ܘܶܐܡܰܪ ܠܶܗ
ܐܰܢ݈ܬ݁ ܗ݈ܽܘ
ܡܰܠܟ݁ܗܽܘܢ
ܕ݁ܺܝܗܽܘܕ݂ܳܝܶܐ܂</div>
<div type="v" n="34">ܐܳܡܰܪ ܠܶܗ
ܝܶܫܽܘܥ ܡܶܢ
ܢܰܦ݂ܫܳܟ݂
ܐܶܡܰܪܬ݁
ܗܳܕ݂ܶܐ ܐܰܘ
ܐ݈ܚܪܳܢܶܐ
ܐܶܡܰܪܘ ܠܳܟ݂
ܥܠܰܝ܂</div>
<div type="v" n="35">ܐܳܡܰܪ ܠܶܗ
ܦ݁ܺܝܠܰܛܳܘܣ
ܠܡܳܐ ܐܶܢܳܐ
ܝܺܗܽܘܕ݂ܳܝܳܐ
ܐ݈ܢܳܐ ܒ݁ܢܰܝ
ܥܰܡܳܟ݂ ܗ݈ܽܘ
ܘܪܰܒ݁ܰܝ
ܟ݁ܳܗܢܶܐ
ܐܰܫܠܡܽܘܟ݂ ܠܺܝ
ܡܳܢܳܐ
ܥܒ݂ܰܕ݁ܬ݁܂</div>
<div type="v" n="36">ܐܳܡܰܪ ܠܶܗ
ܝܶܫܽܘܥ
ܡܰܠܟ݁ܽܘܬ݂ܝ
ܕ݁ܺܝܠܝ ܠܳܐ
ܗܘܳܬ݂ ܡܶܢ
ܗܳܢܳܐ ܥܳܠܡܳܐ
ܐܶܠܽܘ ܡܶܢ
ܥܳܠܡܳܐ ܗ݈ܘܳܬ݂
ܗܳܢܳܐ
ܡܰܠܟ݁ܽܘܬ݂ܝ
ܡܶܬ݂ܟ݁ܰܬ݁ܫܺܝܢ
ܗ݈ܘܰܘ
ܡܫܰܡܫܳܢܰܝ
ܕ݁ܠܳܐ
ܐܶܫܬ݁ܠܶܡ
ܠܺܝܗܽܘܕ݂ܳܝܶܐ
ܗܳܫܳܐ ܕ݁ܶܝܢ
ܡܰܠܟ݁ܽܘܬ݂ܝ
ܕ݁ܺܝܠܝ ܠܳܐ
ܗ݈ܘܳܬ݂
ܡܶܟ݁ܳܐ܂</div>
<div type="v" n="37">ܐܳܡܰܪ ܠܶܗ
ܦ݁ܺܝܠܰܛܳܘܣ
ܡܳܕ݂ܶܝܢ
ܡܰܠܟ݁ܳܐ
ܐܰܢ݈ܬ݁ ܐܳܡܰܪ
ܠܶܗ ܝܶܫܽܘܥ
ܐܰܢ݈ܬ݁
ܐܶܡܰܪܬ݁
ܕ݁ܡܰܠܟ݁ܳܐ
ܐ݈ܢܳܐ ܐܶܢܳܐ
ܠܗܳܕ݂ܶܐ
ܝܺܠܺܝܕ݂ ܐ݈ܢܳܐ
ܘܰܠܗܳܕ݂ܶܐ
ܐܶܬ݂ܺܝܬ݂
ܠܥܳܠܡܳܐ
ܕ݁ܰܐܣܗܶܕ݂ ܥܰܠ
ܫܪܳܪܳܐ ܟ݁ܽܠ
ܡܰܢ
ܕ݁ܺܐܝܬ݂ܰܘܗ݈ܝ
ܡܶܢ ܫܪܳܪܳܐ
ܫܳܡܰܥ ܩܳܠܝ܂</div>
<div type="v" n="38">ܐܳܡܰܪ ܠܶܗ
ܦ݁ܺܝܠܰܛܳܘܣ
ܡܳܢܰܘ ܫܪܳܪܳܐ
ܘܟ݂ܰܕ݂ ܐܶܡܰܪ
ܗܳܕ݂ܶܐ ܢܦ݂ܰܩ
ܠܶܗ ܬ݁ܽܘܒ݂
ܠܘܳܬ݂
ܝܺܗܽܘܕ݂ܳܝܶܐ
ܘܶܐܡܰܪ ܠܗܽܘܢ
ܐܶܢܳܐ ܐܳܦ݂ܠܳܐ
ܚܕ݂ܳܐ ܥܶܠܬ݂ܳܐ
ܡܶܫܟ݁ܰܚ ܐ݈ܢܳܐ
ܒ݁ܶܗ܂</div>
<div type="v" n="39">ܥܝܳܕ݂ܳܐ
ܕ݁ܶܝܢ ܐܺܝܬ݂
ܠܟ݂ܽܘܢ ܕ݁ܚܰܕ݂
ܐܶܫܪܶܐ ܠܟ݂ܽܘܢ
ܒ݁ܦ݂ܶܨܚܳܐ
ܨܳܒ݂ܶܝܢ
ܐܢ݈ܬ݁ܽܘܢ
ܗܳܟ݂ܺܝܠ
ܐܶܫܪܶܐ ܠܟ݂ܽܘܢ
ܠܗܳܢܳܐ
ܡܰܠܟ݁ܳܐ
ܕ݁ܺܝܗܽܘܕ݂ܳܝܶܐ܂</div>
<div type="v" n="40">ܘܰܩܥܰܘ
ܟ݁ܽܠܗܽܘܢ
ܘܳܐܡܪܺܝܢ ܠܳܐ
ܠܗܳܢܳܐ ܐܶܠܳܐ
ܠܒ݂ܰܪ‌ܐܰܒ݁ܰܐ
ܐܺܝܬ݂ܰܘܗ݈ܝ
ܗ݈ܘܳܐ ܕ݁ܶܝܢ
ܗܳܢܳܐ
ܒ݁ܰܪ‌ܐܰܒ݁ܰܐ
ܓ݁ܰܝܳܣܳܐ܂</div>
</div>
<div type="ch" n="19">
<div type="title" n="title"> ܀ ܝܘܚܢܢ
ܝܛܛ </div>
<div type="v" n="1">ܗܳܝܕ݁ܶܝܢ
ܦ݁ܺܝܠܰܛܳܘܣ
ܢܰܓ݁ܕ݂ܶܗ
ܠܝܶܫܽܘܥ܂</div>
<div type="v" n="2">ܘܶܐܣܛܪܰܛܺܝܽܘܛܶܐ
ܓ݁ܕ݂ܰܠܘ
ܟ݁ܠܺܝܠܳܐ ܡܶܢ
ܟ݁ܽܘܒ݁ܶܐ
ܘܣܳܡܘ ܠܶܗ
ܒ݁ܪܺܫܶܗ
ܘܟ݂ܰܣܝܽܘܗ݈ܝ
ܢܰܚܬ݁ܶܐ
ܕ݁ܰܐܪܓ݁ܘܳܢܳܐ܂</div>
<div type="v" n="3">ܘܳܐܡܪܺܝܢ
ܗ݈ܘܰܘ ܫܠܳܡ
ܠܳܟ݂ ܡܰܠܟ݁ܳܐ
ܕ݁ܺܝܗܽܘܕ݂ܳܝܶܐ
ܘܡܳܚܶܝܢ ܗ݈ܘܰܘ
ܠܶܗ ܥܰܠ
ܦ݁ܰܟ݁ܰܘܗ݈ܝ܂</div>
<div type="v" n="4">ܘܰܢܦ݂ܰܩ
ܦ݁ܺܝܠܰܛܳܘܣ
ܬ݁ܽܘܒ݂ ܠܒ݂ܰܪ
ܘܶܐܡܰܪ ܠܗܽܘܢ
ܗܳܐ ܡܰܦ݁ܶܩ
ܐ݈ܢܳܐ ܠܶܗ
ܠܟ݂ܽܘܢ ܠܒ݂ܰܪ
ܕ݁ܬ݂ܶܕ݁ܥܽܘܢ
ܕ݁ܠܳܐ ܡܶܫܟ݁ܰܚ
ܐ݈ܢܳܐ
ܒ݁ܳܬ݂ܪܶܗ
ܐܳܦ݂ܠܳܐ ܚܕ݂ܳܐ
ܥܶܠܬ݂ܳܐ܂</div>
<div type="v" n="5">ܘܰܢܦ݂ܰܩ
ܝܶܫܽܘܥ ܠܒ݂ܰܪ
ܟ݁ܰܕ݂ ܐܺܝܬ݂
ܥܠܰܘܗ݈ܝ
ܟ݁ܠܺܝܠܳܐ
ܕ݁ܟ݂ܽܘܒ݁ܶܐ
ܘܢܰܚܬ݁ܶܐ
ܕ݁ܰܐܪܓ݁ܘܳܢܳܐ
ܘܶܐܡܰܪ ܠܗܽܘܢ
ܦ݁ܺܝܠܰܛܳܘܣ
ܗܳܐ
ܓ݁ܰܒ݂ܪܳܐ܂</div>
<div type="v" n="6">ܟ݁ܰܕ݂
ܕ݁ܶܝܢ
ܚܙܰܐܘܽܗ݈ܝ
ܪܰܒ݁ܰܝ
ܟ݁ܳܗܢܶܐ
ܘܕ݂ܰܚܫܶܐ ܩܥܰܘ
ܘܳܐܡܪܺܝܢ
ܨܠܽܘܒ݂ܳܝܗ݈ܝ
ܨܠܽܘܒ݂ܳܝܗ݈ܝ
ܐܳܡܰܪ ܠܗܽܘܢ
ܦ݁ܺܝܠܰܛܳܘܣ
ܕ݁ܒ݂ܰܪܘ
ܐܰܢ݈ܬ݁ܽܘܢ
ܘܙܽܘܩܦ݂ܽܘܗ݈ܝ
ܐܶܢܳܐ ܓ݁ܶܝܪ
ܠܳܐ ܡܶܫܟ݁ܰܚ
ܐ݈ܢܳܐ ܒ݁ܶܗ
ܥܶܠܬ݂ܳܐ܂</div>
<div type="v" n="7">ܐܳܡܪܺܝܢ
ܠܶܗ
ܝܺܗܽܘܕ݂ܳܝܶܐ
ܠܰܢ ܢܳܡܽܘܣܳܐ
ܐܺܝܬ݂ ܠܰܢ
ܘܰܐܝܟ݂
ܕ݁ܰܒ݂ܢܳܡܽܘܣܰܢ
ܚܰܝܳܒ݂ ܗ݈ܽܘ
ܡܰܘܬ݁ܳܐ
ܕ݁ܰܥܒ݂ܰܕ݂
ܢܰܦ݂ܫܶܗ ܒ݁ܪܶܗ
ܕ݁ܰܐܠܳܗܳܐ܂</div>
<div type="v" n="8">ܟ݁ܰܕ݂ ܫܡܰܥ
ܕ݁ܶܝܢ
ܦ݁ܺܝܠܰܛܳܘܣ
ܗܳܕ݂ܶܐ
ܡܶܠܬ݂ܳܐ
ܝܰܬ݁ܺܝܪܳܐܝܺܬ݂
ܕ݁ܚܶܠ܂</div>
<div type="v" n="9">ܘܥܰܠ
ܬ݁ܽܘܒ݂
ܠܰܦ݁ܪܶܛܳܘܪܺܝܢ
ܘܶܐܡܰܪ
ܠܝܶܫܽܘܥ
ܐܰܝܡܶܟ݁ܳܐ
ܐܰܢ݈ܬ݁ ܝܶܫܽܘܥ
ܕ݁ܶܝܢ
ܦ݁ܶܬ݂ܓ݂ܳܡܳܐ
ܠܳܐ ܝܰܗ݈ܒ݂
ܠܶܗ܂</div>
<div type="v" n="10">ܐܳܡܰܪ ܠܶܗ
ܦ݁ܺܝܠܰܛܳܘܣ
ܥܰܡܝ ܠܳܐ
ܡܡܰܠܶܠ ܐܰܢ݈ܬ݁
ܠܳܐ ܝܳܕ݂ܰܥ
ܐܰܢ݈ܬ݁
ܕ݁ܫܰܠܺܝܛ
ܐ݈ܢܳܐ
ܕ݁ܶܐܫܪܶܝܟ݂
ܘܫܰܠܺܝܛ ܐ݈ܢܳܐ
ܕ݁ܶܐܙܩܦ݂ܳܟ݂܂</div>
<div type="v" n="11">ܐܳܡܰܪ ܠܶܗ
ܝܶܫܽܘܥ ܠܰܝܬ݁
ܗ݈ܘܳܐ ܠܳܟ݂
ܥܠܰܝ
ܫܽܘܠܛܳܢܳܐ
ܐܳܦ݂ ܠܳܐ ܚܰܕ݂
ܐܶܠܽܘ ܠܳܐ
ܝܺܗܺܝܒ݂ ܗ݈ܘܳܐ
ܠܳܟ݂ ܡܶܢ ܠܥܶܠ
ܡܶܛܽܠ ܗܳܢܳܐ
ܗܰܘ ܡܰܢ
ܕ݁ܰܐܫܠܡܰܢܝ
ܠܳܟ݂ ܪܰܒ݁ܳܐ
ܗ݈ܝ ܚܛܺܝܬ݂ܶܗ
ܡܶܢ
ܕ݁ܺܝܠܳܟ݂܂</div>
<div type="v" n="12">ܘܡܶܛܽܠ
ܗܳܕ݂ܶܐ ܨܳܒ݂ܶܐ
ܗ݈ܘܳܐ
ܦ݁ܺܝܠܰܛܳܘܣ
ܕ݁ܢܶܫܪܶܝܘܗ݈ܝ
ܝܺܗܽܘܕ݂ܳܝܶܐ
ܕ݁ܶܝܢ ܩܳܥܶܝܢ
ܗ݈ܘܰܘ ܕ݁ܶܐܢ
ܠܗܳܢܳܐ ܫܳܪܶܐ
ܐܰܢ݈ܬ݁ ܠܳܐ
ܗܘܰܝܬ݁ ܪܳܚܡܶܗ
ܕ݁ܩܶܣܰܪ ܟ݁ܽܠ
ܡܰܢ ܓ݁ܶܝܪ
ܕ݁ܢܰܦ݂ܫܶܗ
ܡܰܠܟ݁ܳܐ
ܥܳܒ݂ܶܕ݂
ܣܰܩܽܘܒ݂ܠܳܐ
ܗܽܘ ܕ݁ܩܶܣܰܪ܂</div>
<div type="v" n="13">ܟ݁ܰܕ݂
ܫܡܰܥ ܕ݁ܶܝܢ
ܦ݁ܺܝܠܰܛܳܘܣ
ܗܳܕ݂ܶܐ
ܡܶܠܬ݂ܳܐ
ܐܰܦ݁ܩܶܗ
ܠܝܶܫܽܘܥ ܠܒ݂ܰܪ
ܘܺܝܬ݂ܶܒ݂ ܥܰܠ
ܒ݁ܺܝܡ
ܒ݁ܕ݂ܽܘܟ݁ܬ݂ܳܐ
ܕ݁ܡܶܬ݂ܩܰܪܝܳܐ
ܪܨܺܝܦ݂ܬ݁ܳܐ
ܕ݁ܟ݂ܺܐܦ݂ܶܐ
ܥܶܒ݂ܪܳܐܝܺܬ݂
ܕ݁ܶܝܢ
ܡܶܬ݂ܰܐܡܪܳܐ
ܓ݁ܦ݂ܺܝܦ݂ܬ݁ܳܐ܂</div>
<div type="v" n="14">ܘܰܥܪܽܘܒ݂ܬ݁ܳܐ
ܗ݈ܘܳܬ݂
ܕ݁ܦ݂ܶܨܚܳܐ
ܘܺܐܝܬ݂ ܗ݈ܘܰܝ
ܐܰܝܟ݂ ܫܳܥܶܐ
ܫܶܬ݂ ܘܶܐܡܰܪ
ܠܺܝܗܽܘܕ݂ܳܝܶܐ
ܗܳܐ
ܡܰܠܟ݁ܟ݂ܽܘܢ܂</div>
<div type="v" n="15">ܗܶܢܽܘܢ
ܕ݁ܶܝܢ ܩܳܥܶܝܢ
ܗ݈ܘܰܘ
ܫܩܽܘܠܳܝܗ݈ܝ
ܫܩܽܘܠܳܝܗ݈ܝ
ܨܠܽܘܒ݂ܳܝܗ݈ܝ
ܨܠܽܘܒ݂ܳܝܗ݈ܝ
ܐܳܡܰܪ ܠܗܽܘܢ
ܦ݁ܺܝܠܰܛܳܘܣ
ܠܡܰܠܟ݁ܟ݂ܽܘܢ
ܐܶܙܩܽܘܦ݂
ܐܳܡܪܺܝܢ
ܪܰܒ݁ܰܝ
ܟ݁ܳܗܢܶܐ ܠܰܝܬ݁
ܠܰܢ ܡܰܠܟ݁ܳܐ
ܐܶܠܳܐ ܐܶܢ
ܩܶܣܰܪ܂</div>
<div type="v" n="16">ܗܳܝܕ݁ܶܝܢ
ܐܰܫܠܡܶܗ ܠܗܽܘܢ
ܕ݁ܢܶܙܩܦ݂ܽܘܢܳܝܗ݈ܝ
ܘܕ݂ܰܒ݂ܪܽܘܗ݈ܝ
ܠܝܶܫܽܘܥ
ܘܰܐܦ݁ܩܽܘܗ݈ܝ܂</div>
<div type="v" n="17">ܟ݁ܰܕ݂
ܫܩܺܝܠ
ܙܩܺܝܦ݂ܶܗ
ܠܕ݂ܽܘܟ݁ܬ݂ܳܐ
ܕ݁ܡܶܬ݂ܩܰܪܝܳܐ
ܩܰܪܩܰܦ݂ܬ݂ܳܐ
ܥܶܒ݂ܪܳܐܝܺܬ݂
ܕ݁ܶܝܢ
ܡܶܬ݂ܰܐܡܪܳܐ
ܓ݁ܳܓ݂ܽܘܠܬ݁ܳܐ܂</div>
<div type="v" n="18">ܐܰܬ݂ܰܪ
ܕ݁ܙܰܩܦ݁ܽܘܗ݈ܝ
ܘܥܰܡܶܗ ܬ݁ܪܶܝܢ
ܐ݈ܚܪܳܢܺܝܢ
ܚܰܕ݂ ܡܶܟ݁ܳܐ
ܘܚܰܕ݂ ܡܶܟ݁ܳܐ
ܘܰܠܝܶܫܽܘܥ
ܒ݁ܰܡܨܰܥܬ݂ܳܐ܂</div>
<div type="v" n="19">ܘܰܟ݂ܬ݂ܰܒ݂
ܐܳܦ݂ ܠܽܘܚܳܐ
ܦ݁ܺܝܠܰܛܳܘܣ
ܘܣܳܡ ܥܰܠ
ܙܩܺܝܦ݂ܶܗ
ܟ݁ܬ݂ܺܝܒ݂
ܗ݈ܘܳܐ ܕ݁ܶܝܢ
ܗܳܟ݂ܰܢܳܐ
ܗܳܢܳܐ ܝܶܫܽܘܥ
ܢܳܨܪܳܝܳܐ
ܡܰܠܟ݁ܳܐ
ܕ݁ܺܝܗܽܘܕ݂ܳܝܶܐ܂</div>
<div type="v" n="20">ܘܰܠܗܳܢܳܐ
ܕ݁ܰܦ݁ܳܐ
ܣܰܓ݁ܺܝܶܐܐ ܡܶܢ
ܝܺܗܽܘܕ݂ܳܝܶܐ
ܩܪܰܐܘܽܗ݈ܝ
ܡܶܛܽܠ
ܕ݁ܩܰܪܺܝܒ݂ܳܐ
ܗ݈ܘܳܬ݂
ܠܰܡܕ݂ܺܝܢ݈ܬ݁ܳܐ
ܕ݁ܽܘܟ݁ܬ݂ܳܐ
ܕ݁ܶܐܙܕ݁ܩܶܦ݂
ܒ݁ܳܗ ܝܶܫܽܘܥ
ܘܰܟ݂ܬ݂ܺܝܒ݂ܳܐ
ܗ݈ܘܳܐ
ܥܶܒ݂ܪܳܐܝܺܬ݂
ܘܝܰܘܢܳܐܝܺܬ݂
ܘܰܪܽܗ݈ܘܡܳܐܝܺܬ݂܂</div>
<div type="v" n="21">ܘܶܐܡܰܪܘ
ܪܰܒ݁ܰܝ
ܟ݁ܳܗܢܶܐ
ܠܦ݁ܺܝܠܰܛܳܘܣ
ܠܳܐ
ܬ݁ܶܟ݂ܬ݁ܽܘܒ݂
ܕ݁ܡܰܠܟ݁ܳܐ ܗܽܘ
ܕ݁ܺܝܗܽܘܕ݂ܳܝܶܐ
ܐܶܠܳܐ ܕ݁ܗܽܘ
ܐܶܡܰܪ
ܕ݁ܡܰܠܟ݁ܳܐ
ܐܶܢܳܐ
ܕ݁ܺܝܗܽܘܕ݂ܳܝܶܐ܂</div>
<div type="v" n="22">ܐܳܡܰܪ
ܦ݁ܺܝܠܰܛܳܘܣ
ܡܶܕ݁ܶܡ
ܕ݁ܟ݂ܶܬ݂ܒ݁ܶܬ݂
ܟ݁ܶܬ݂ܒ݁ܶܬ݂܂</div>
<div type="v" n="23">ܐܶܣܛܪܰܛܺܝܽܘܛܶܐ
ܕ݁ܶܝܢ ܟ݁ܰܕ݂
ܙܰܩܦ݁ܽܘܗ݈ܝ
ܠܝܶܫܽܘܥ ܫܩܰܠܘ
ܢܰܚܬ݁ܰܘܗ݈ܝ
ܘܰܥܒ݂ܰܕ݂ܘ
ܠܰܐܪܒ݁ܰܥ
ܡܢܰܘܳܢ
ܡܢܳܬ݂ܳܐ ܠܚܰܕ݂
ܡܶܢ
ܐܶܣܛܪܰܛܺܝܽܘܛܶܐ
ܟ݁ܽܘܬ݁ܺܝܢܶܗ
ܕ݁ܶܝܢ
ܐܺܝܬ݂ܶܝܗ
ܗ݈ܘܳܬ݂ ܕ݁ܠܳܐ
ܚܺܝܛܳܐ ܡܶܢ
ܠܥܶܠ
ܙܩܺܝܪܬ݁ܳܐ
ܟ݁ܽܠܳܗ܂</div>
<div type="v" n="24">ܘܶܐܡܰܪܘ
ܚܰܕ݂ ܠܚܰܕ݂
ܠܳܐ ܢܶܣܕ݁ܩܺܝܗ
ܐܶܠܳܐ ܢܶܦ݁ܶܣ
ܥܠܶܝܗ ܡܶܦ݁ܰܣ
ܕ݁ܡܰܢܽܘ
ܬ݁ܶܗܘܶܐ
ܘܰܫܠܶܡ
ܟ݁ܬ݂ܳܒ݂ܳܐ
ܕ݁ܶܐܡܰܪ
ܕ݁ܦ݂ܰܠܶܓ݂ܘ
ܢܰܚܬ݁ܰܝ
ܒ݁ܰܝܢܳܬ݂ܗܽܘܢ
ܘܥܰܠ ܠܒ݂ܽܘܫܝ
ܐܰܪܡܺܝܘ
ܦ݁ܶܣܳܐ ܗܳܠܶܝܢ
ܥܒ݂ܰܕ݂ܘ
ܐܶܣܛܪܰܛܺܝܽܘܛܶܐ܂</div>
<div type="v" n="25">ܩܳܝܡܳܢ
ܗ݈ܘܰܝ ܕ݁ܶܝܢ
ܠܘܳܬ݂
ܙܩܺܝܦ݂ܶܗ
ܕ݁ܝܶܫܽܘܥ
ܐܶܡܶܗ ܘܚܳܬ݂ܳܗ
ܕ݁ܶܐܡܶܗ
ܘܡܰܪܝܰܡ ܗܳܝ
ܕ݁ܰܩܠܶܝܳܘܦ݁ܳܐ
ܘܡܰܪܝܰܡ
ܡܰܓ݂ܕ݁ܠܳܝܬ݁ܳܐ܂</div>
<div type="v" n="26">ܝܶܫܽܘܥ
ܕ݁ܶܝܢ ܚܙܳܐ
ܠܶܐܡܶܗ
ܘܰܠܬ݂ܰܠܡܺܝܕ݂ܳܐ
ܗܰܘ ܕ݁ܪܳܚܶܡ
ܗ݈ܘܳܐ ܕ݁ܩܳܐܶܡ
ܘܶܐܡܰܪ ܠܶܐܡܶܗ
ܐܰܢ݈ܬ݁ܬ݂ܳܐ
ܗܳܐ ܒ݁ܪܶܟ݂ܝ܂</div>
<div type="v" n="27">ܘܶܐܡܰܪ
ܠܬ݂ܰܠܡܺܝܕ݂ܳܐ
ܗܰܘ ܗܳܐ
ܐܶܡܳܟ݂ ܘܡܶܢ
ܗܳܝ ܫܳܥܬ݂ܳܐ
ܕ݁ܰܒ݂ܪܳܗ
ܬ݁ܰܠܡܺܝܕ݂ܳܐ
ܗܰܘ ܠܘܳܬ݂ܶܗ܂</div>
<div type="v" n="28">ܒ݁ܳܬ݂ܰܪ
ܗܳܠܶܝܢ ܝܺܕ݂ܰܥ
ܝܶܫܽܘܥ
ܕ݁ܟ݂ܽܠܡܶܕ݁ܶܡ
ܐܶܫܬ݁ܰܠܰܡ
ܘܰܕ݂ܢܶܬ݂ܡܰܠܶܐ
ܟ݁ܬ݂ܳܒ݂ܳܐ
ܐܶܡܰܪ ܨܗܶܐ
ܐ݈ܢܳܐ܂</div>
<div type="v" n="29">ܘܡܳܐܢܳܐ
ܣܺܝܡ ܗ݈ܘܳܐ
ܕ݁ܰܡܠܶܐ ܚܰܠܳܐ
ܗܶܢܽܘܢ ܕ݁ܶܝܢ
ܡܠܰܘ
ܐܶܣܦ݂ܽܘܓ݁ܳܐ
ܡܶܢ ܚܰܠܳܐ
ܘܣܳܡܘ ܥܰܠ
ܙܽܘܦ݁ܳܐ
ܘܩܰܪܶܒ݂ܘ
ܠܘܳܬ݂
ܦ݁ܽܘܡܶܗ܂</div>
<div type="v" n="30">ܟ݁ܰܕ݂
ܕ݁ܶܝܢ ܫܩܰܠ
ܗܰܘ ܚܰܠܳܐ
ܝܶܫܽܘܥ ܐܶܡܰܪ
ܗܳܐ ܡܫܰܠܰܡ
ܘܰܐܪܟ݁ܶܢ
ܪܺܫܶܗ ܘܰܐܫܠܶܡ
ܪܽܘܚܶܗ܂</div>
<div type="v" n="31">ܝܺܗܽܘܕ݂ܳܝܶܐ
ܕ݁ܶܝܢ ܡܶܛܽܠ
ܕ݁ܰܥܪܽܘܒ݂ܬ݁ܳܐ
ܗ݈ܘܳܬ݂
ܐܳܡܪܺܝܢ ܠܳܐ
ܢܒ݂ܽܘܬ݂ܽܘܢ
ܦ݁ܰܓ݂ܪܶܐ
ܗܳܠܶܝܢ ܥܰܠ
ܙܩܺܝܦ݂ܝܰܗܽܘܢ
ܡܶܛܽܠ
ܕ݁ܫܰܒ݁ܬ݂ܳܐ
ܢܳܓ݂ܗܳܐ
ܝܰܘܡܳܐ ܗ݈ܘܳܐ
ܓ݁ܶܝܪ ܪܰܒ݁ܳܐ
ܝܰܘܡܳܐ
ܕ݁ܫܰܒ݁ܬ݂ܳܐ
ܗܳܝ ܘܰܒ݂ܥܰܘ
ܡܶܢ
ܦ݁ܺܝܠܰܛܳܘܣ
ܕ݁ܰܢܬ݂ܰܒ݁ܪܽܘܢ
ܫܳܩܰܝܗܽܘܢ
ܕ݁ܗܳܢܽܘܢ
ܙܩܺܝܦ݂ܶܐ
ܘܢܰܚܬ݂ܽܘܢ
ܐܶܢܽܘܢ܂</div>
<div type="v" n="32">ܘܶܐܬ݂ܰܘ
ܐܶܣܛܪܰܛܺܝܽܘܛܶܐ
ܘܬ݂ܰܒ݁ܰܪܘ
ܫܳܩܰܘܗ݈ܝ
ܕ݁ܩܰܕ݂ܡܳܝܳܐ
ܘܰܕ݂ܗܰܘ
ܐ݈ܚܪܺܢܳܐ
ܕ݁ܶܐܙܕ݁ܩܶܦ݂
ܥܰܡܶܗ܂</div>
<div type="v" n="33">ܘܟ݂ܰܕ݂
ܐܶܬ݂ܰܘ ܠܘܳܬ݂
ܝܶܫܽܘܥ ܚܙܰܘ
ܕ݁ܡܺܝܬ݂ ܠܶܗ
ܡܶܢ ܟ݁ܰܕ݁ܽܘ
ܘܠܳܐ ܬ݁ܰܒ݁ܰܪܘ
ܫܳܩܰܘܗ݈ܝ܂</div>
<div type="v" n="34">ܐܶܠܳܐ
ܚܰܕ݂ ܡܶܢ
ܐܶܣܛܪܰܛܺܝܽܘܛܶܐ
ܡܚܳܝܗ݈ܝ
ܒ݁ܕ݂ܰܦ݂ܢܶܗ
ܒ݁ܠܽܘܟ݁ܳܝܬ݁ܳܐ
ܘܡܶܚܕ݂ܳܐ
ܢܦ݂ܰܩ ܕ݁ܡܳܐ
ܘܡܰܝܳܐ܂</div>
<div type="v" n="35">ܘܡܰܢ
ܕ݁ܰܚܙܳܐ
ܐܰܣܗܶܕ݂
ܘܫܰܪܺܝܪܳܐ ܗ݈ܝ
ܣܳܗܕ݁ܽܘܬ݂ܶܗ
ܘܗܽܘ ܝܳܕ݂ܰܥ
ܕ݁ܰܫܪܳܪܳܐ
ܐܶܡܰܪ ܕ݁ܳܐܦ݂
ܐܰܢ݈ܬ݁ܽܘܢ
ܬ݁ܗܰܝܡܢܽܘܢ܂</div>
<div type="v" n="36">ܗܳܠܶܝܢ
ܓ݁ܶܝܪ ܗܘܰܝ
ܕ݁ܢܶܬ݂ܡܰܠܶܐ
ܟ݁ܬ݂ܳܒ݂ܳܐ
ܕ݁ܶܐܡܰܪ
ܕ݁ܓ݂ܰܪܡܳܐ ܠܳܐ
ܢܶܬ݁ܬ݁ܒ݂ܰܪ
ܒ݁ܶܗ܂</div>
<div type="v" n="37">ܘܬ݂ܽܘܒ݂
ܟ݁ܬ݂ܳܒ݂ܳܐ
ܐ݈ܚܪܺܢܳܐ
ܕ݁ܶܐܡܰܪ
ܕ݁ܰܢܚܽܘܪܽܘܢ
ܒ݁ܡܰܢ
ܕ݁ܰܕ݂ܩܰܪܘ܂</div>
<div type="v" n="38">ܒ݁ܳܬ݂ܰܪ
ܗܳܠܶܝܢ
ܝܰܘܣܶܦ݂ ܗܰܘ
ܕ݁ܡܶܢ ܪܳܡܬ݂ܳܐ
ܒ݁ܥܳܐ ܡܶܢ
ܦ݁ܺܝܠܰܛܳܘܣ
ܡܶܛܽܠ
ܕ݁ܬ݂ܰܠܡܺܝܕ݂ܳܐ
ܗ݈ܘܳܐ
ܕ݁ܝܶܫܽܘܥ
ܘܰܡܛܰܫܶܐ
ܗ݈ܘܳܐ ܡܶܢ
ܕ݁ܶܚܠܬ݂ܳܐ
ܕ݁ܺܝܗܽܘܕ݂ܳܝܶܐ
ܕ݁ܢܶܫܩܽܘܠ
ܦ݁ܰܓ݂ܪܶܗ
ܕ݁ܝܶܫܽܘܥ
ܘܰܐܦ݁ܶܣ
ܦ݁ܺܝܠܰܛܳܘܣ
ܘܶܐܬ݂ܳܐ
ܘܰܫܩܰܠ
ܦ݁ܰܓ݂ܪܶܗ
ܕ݁ܝܶܫܽܘܥ܂</div>
<div type="v" n="39">ܘܶܐܬ݂ܳܐ
ܐܳܦ݂
ܢܺܝܩܳܕ݂ܺܡܳܘܣ
ܗܰܘ ܕ݁ܶܐܬ݂ܳܐ
ܗ݈ܘܳܐ ܡܶܢ
ܩܕ݂ܺܝܡ ܠܘܳܬ݂
ܝܶܫܽܘܥ
ܒ݁ܠܺܠܝܳܐ
ܘܰܐܝܬ݁ܺܝ
ܥܰܡܶܗ
ܚܽܘܢܛܬ݂ܳܐ
ܕ݁ܡܽܘܪܳܐ
ܘܰܕ݂ܥܰܠܘܰܝ
ܐܰܝܟ݂ ܡܳܐܐ
ܠܺܝܛܪܺܝܢ܂</div>
<div type="v" n="40">ܘܫܰܩܠܽܘܗ݈ܝ
ܠܦ݂ܰܓ݂ܪܶܗ
ܕ݁ܝܶܫܽܘܥ
ܘܟ݂ܰܪܟ݂ܽܘܗ݈ܝ
ܒ݁ܟ݂ܶܬ݁ܳܢܶܐ
ܘܰܒ݂ܒ݂ܶܣܡܶܐ
ܐܰܝܟ݁ܰܢܳܐ
ܕ݁ܺܐܝܬ݂
ܥܝܳܕ݂ܳܐ
ܠܺܝܗܽܘܕ݂ܳܝܶܐ
ܕ݁ܢܶܩܒ݁ܪܽܘܢ܂</div>
<div type="v" n="41">ܐܺܝܬ݂
ܗ݈ܘܳܬ݂ ܕ݁ܶܝܢ
ܒ݁ܗܳܝ
ܕ݁ܽܘܟ݁ܬ݂ܳܐ
ܕ݁ܶܐܙܕ݁ܩܶܦ݂
ܒ݁ܳܗ ܝܶܫܽܘܥ
ܓ݁ܰܢܬ݂ܳܐ
ܘܒ݂ܳܗ
ܒ݁ܓ݂ܰܢܬ݂ܳܐ
ܒ݁ܶܝܬ݂
ܩܒ݂ܽܘܪܳܐ
ܚܰܕ݂݈ܬ݂ܳܐ
ܕ݁ܐ݈ܢܳܫ
ܥܕ݂ܰܟ݁ܺܝܠ ܠܳܐ
ܐܶܬ݁ܬ݁ܣܺܝܡ
ܗ݈ܘܳܐ ܒ݁ܶܗ܂</div>
<div type="v" n="42">ܘܣܳܡܽܘܗ݈ܝ
ܬ݁ܰܡܳܢ
ܠܝܶܫܽܘܥ ܡܶܛܽܠ
ܕ݁ܫܰܒ݁ܬ݂ܳܐ
ܥܳܐܠܳܐ ܗ݈ܘܳܬ݂
ܘܡܶܛܽܠ
ܕ݁ܩܰܪܺܝܒ݂
ܗ݈ܘܳܐ
ܩܰܒ݂ܪܳܐ܂</div>
</div>
<div type="ch" n="20">
<div type="title" n="title"> ܀ ܝܘܚܢܢ ܟܟ </div>
<div type="v" n="1">ܒ݁ܚܰܕ݂
ܒ݁ܫܰܒ݁ܳܐ
ܕ݁ܶܝܢ ܐܶܬ݂ܳܬ݂
ܡܰܪܝܰܡ
ܡܰܓ݂ܕ݁ܠܳܝܬ݁ܳܐ
ܒ݁ܨܰܦ݂ܪܳܐ
ܥܰܕ݂ ܚܶܫܽܘܟ݂
ܠܒ݂ܶܝܬ݂
ܩܒ݂ܽܘܪܳܐ
ܘܰܚܙܳܬ݂
ܠܟ݂ܺܐܦ݂ܳܐ
ܕ݁ܰܫܩܺܝܠܳܐ
ܡܶܢ ܩܰܒ݂ܪܳܐ܂</div>
<div type="v" n="2">ܘܪܶܗܛܰܬ݂
ܐܶܬ݂ܳܬ݂ ܠܘܳܬ݂
ܫܶܡܥܽܘܢ
ܟ݁ܺܐܦ݂ܳܐ
ܘܰܠܘܳܬ݂ ܗܰܘ
ܬ݁ܰܠܡܺܝܕ݂ܳܐ
ܐ݈ܚܪܺܢܳܐ
ܕ݁ܪܳܚܶܡ ܗ݈ܘܳܐ
ܝܶܫܽܘܥ
ܘܳܐܡܪܳܐ ܠܗܽܘܢ
ܕ݁ܫܰܩܠܽܘܗ݈ܝ
ܠܡܳܪܰܢ ܡܶܢ
ܗܰܘ ܒ݁ܶܝܬ݂
ܩܒ݂ܽܘܪܳܐ ܘܠܳܐ
ܝܳܕ݂ܥܳܐ ܐ݈ܢܳܐ
ܐܰܝܟ݁ܳܐ
ܣܳܡܽܘܗ݈ܝ܂</div>
<div type="v" n="3">ܘܰܢܦ݂ܰܩ
ܫܶܡܥܽܘܢ ܘܗܰܘ
ܬ݁ܰܠܡܺܝܕ݂ܳܐ
ܐ݈ܚܪܺܢܳܐ
ܘܳܐܬ݂ܶܝܢ
ܗ݈ܘܰܘ ܠܒ݂ܶܝܬ݂
ܩܒ݂ܽܘܪܳܐ܂</div>
<div type="v" n="4">ܘܪܳܗܛܺܝܢ
ܗ݈ܘܰܘ
ܬ݁ܪܰܝܗܽܘܢ
ܐܰܟ݂ܚܕ݂ܳܐ ܗܰܘ
ܕ݁ܶܝܢ
ܬ݁ܰܠܡܺܝܕ݂ܳܐ
ܪܗܶܛ ܩܰܕ݁ܡܶܗ
ܠܫܶܡܥܽܘܢ
ܘܶܐܬ݂ܳܐ
ܩܰܕ݂ܡܳܝܳܐ
ܠܒ݂ܶܝܬ݂
ܩܒ݂ܽܘܪܳܐ܂</div>
<div type="v" n="5">ܘܰܐܕ݂ܺܝܩ
ܚܙܳܐ
ܟ݁ܶܬ݁ܳܢܶܐ
ܟ݁ܰܕ݂ ܣܺܝܡܺܝܢ
ܡܶܥܰܠ ܕ݁ܶܝܢ
ܠܳܐ ܥܰܠ܂</div>
<div type="v" n="6">ܐܶܬ݂ܳܐ
ܕ݁ܶܝܢ ܫܶܡܥܽܘܢ
ܒ݁ܳܬ݂ܪܶܗ ܘܥܰܠ
ܠܒ݂ܶܝܬ݂
ܩܒ݂ܽܘܪܳܐ
ܘܰܚܙܳܐ
ܟ݁ܶܬ݁ܳܢܶܐ
ܟ݁ܰܕ݂
ܣܺܝܡܺܝܢ܂</div>
<div type="v" n="7">ܘܣܽܘܕ݂ܳܪܳܐ
ܗܰܘ ܕ݁ܰܚܙܺܝܩ
ܗ݈ܘܳܐ ܒ݁ܪܺܫܶܗ
ܠܳܐ ܥܰܡ
ܟ݁ܶܬ݁ܳܢܶܐ
ܐܶܠܳܐ ܟ݁ܰܕ݂
ܟ݁ܪܺܝܟ݂ ܘܣܺܝܡ
ܠܰܣܛܰܪ
ܒ݁ܰܚܕ݂ܳܐ
ܕ݁ܽܘܟ݁ܳܐ܂</div>
<div type="v" n="8">ܗܳܝܕ݁ܶܝܢ
ܥܰܠ ܐܳܦ݂ ܗܰܘ
ܬ݁ܰܠܡܺܝܕ݂ܳܐ
ܕ݁ܶܐܬ݂ܳܐ
ܩܰܕ݂ܡܳܝܳܐ
ܠܒ݂ܶܝܬ݂
ܩܒ݂ܽܘܪܳܐ
ܘܰܚܙܳܐ
ܘܗܰܝܡܶܢ܂</div>
<div type="v" n="9">ܠܳܐ ܓ݁ܶܝܪ
ܥܕ݂ܰܟ݁ܺܝܠ
ܝܳܕ݂ܥܺܝܢ
ܗ݈ܘܰܘ ܡܶܢ
ܟ݁ܬ݂ܳܒ݂ܶܐ
ܕ݁ܰܥܬ݂ܺܝܕ݂
ܗ݈ܘܳܐ ܠܰܡܩܳܡ
ܡܶܢ ܡܺܝܬ݂ܶܐ܂</div>
<div type="v" n="10">ܘܶܐܙܰܠܘ
ܗܶܢܽܘܢ
ܬ݁ܰܠܡܺܝܕ݂ܶܐ
ܬ݁ܽܘܒ݂
ܠܕ݂ܽܘܟ݁ܰܬ݂ܗܽܘܢ܂</div>
<div type="v" n="11">ܡܰܪܝܰܡ
ܕ݁ܶܝܢ ܩܳܝܡܳܐ
ܗ݈ܘܳܬ݂ ܠܘܳܬ݂
ܩܰܒ݂ܪܳܐ
ܘܒ݂ܳܟ݂ܝܳܐ
ܘܟ݂ܰܕ݂
ܒ݁ܳܟ݂ܝܳܐ
ܐܰܕ݂ܺܝܩܰܬ݂
ܒ݁ܩܰܒ݂ܪܳܐ܂</div>
<div type="v" n="12">ܘܰܚܙܳܬ݂
ܬ݁ܪܶܝܢ
ܡܰܠܰܐܟ݂ܶܐ
ܒ݁ܚܶܘܳܪܶܐ
ܕ݁ܝܳܬ݂ܒ݁ܺܝܢ
ܚܰܕ݂ ܡܶܢ
ܐܶܣܳܕ݂ܰܘܗ݈ܝ
ܘܚܰܕ݂ ܡܶܢ
ܪܶܓ݂ܠܰܘܗ݈ܝ
ܐܰܝܟ݁ܳܐ
ܕ݁ܣܺܝܡ ܗ݈ܘܳܐ
ܦ݁ܰܓ݂ܪܶܗ
ܕ݁ܝܶܫܽܘܥ܂</div>
<div type="v" n="13">ܘܳܐܡܪܺܝܢ
ܠܳܗ
ܐܰܢ݈ܬ݁ܬ݂ܳܐ
ܡܳܢܳܐ
ܒ݁ܳܟ݂ܝܳܐ
ܐܰܢ݈ܬ݁ܝ
ܐܳܡܪܳܐ ܠܗܽܘܢ
ܕ݁ܫܰܩܠܽܘܗ݈ܝ
ܠܡܳܪܝ ܘܠܳܐ
ܝܳܕ݂ܥܳܐ ܐ݈ܢܳܐ
ܐܰܝܟ݁ܳܐ
ܣܳܡܽܘܗ݈ܝ܂</div>
<div type="v" n="14">ܗܳܕ݂ܶܐ
ܐܶܡܪܰܬ݂
ܘܶܐܬ݂ܦ݁ܰܢܝܰܬ݂
ܠܒ݂ܶܣܬ݁ܪܳܗ
ܘܰܚܙܳܬ݂
ܠܝܶܫܽܘܥ
ܕ݁ܩܳܐܶܡ ܘܠܳܐ
ܝܳܕ݂ܥܳܐ
ܗ݈ܘܳܬ݂
ܕ݁ܝܶܫܽܘܥ
ܗ݈ܽܘ܂</div>
<div type="v" n="15">ܐܳܡܰܪ ܠܳܗ
ܝܶܫܽܘܥ
ܐܰܢ݈ܬ݁ܬ݂ܳܐ
ܡܳܢܳܐ
ܒ݁ܳܟ݂ܝܳܐ
ܐܰܢ݈ܬ݁ܝ
ܘܰܠܡܰܢ
ܒ݁ܳܥܝܳܐ
ܐܰܢ݈ܬ݁ܝ ܗܺܝ
ܕ݁ܶܝܢ
ܣܶܒ݂ܪܰܬ݂
ܕ݁ܓ݂ܰܢܳܢܳܐ
ܗܽܘ ܘܳܐܡܪܳܐ
ܠܶܗ ܡܳܪܝ ܐܶܢ
ܐܰܢ݈ܬ݁
ܫܩܰܠܬ݁ܳܝܗ݈ܝ
ܐܶܡܰܪ ܠܺܝ
ܐܰܝܟ݁ܳܐ
ܣܳܡܬ݁ܳܝܗ݈ܝ
ܐܺܙܰܠ
ܐܶܫܩܠܺܝܘܗ݈ܝ܂</div>
<div type="v" n="16">ܐܳܡܰܪ ܠܳܗ
ܝܶܫܽܘܥ ܡܰܪܝܰܡ
ܘܶܐܬ݂ܦ݁ܰܢܝܰܬ݂
ܘܳܐܡܪܳܐ ܠܶܗ
ܥܶܒ݂ܪܳܐܝܺܬ݂
ܪܰܒ݁ܽܘܠܺܝ
ܕ݁ܡܶܬ݂ܶܐܡܰܪ
ܡܰܠܦ݂ܳܢܳܐ܂</div>
<div type="v" n="17">ܐܳܡܰܪ ܠܳܗ
ܝܶܫܽܘܥ ܠܳܐ
ܬ݁ܶܬ݂ܩܰܪܒ݂ܺܝܢ
ܠܺܝ ܠܳܐ ܓ݁ܶܝܪ
ܥܕ݂ܰܟ݁ܺܝܠ
ܣܶܠܩܶܬ݂ ܠܘܳܬ݂
ܐܳܒ݂ܝ ܙܶܠܝ
ܕ݁ܶܝܢ ܠܘܳܬ݂
ܐܰܚܰܝ ܘܶܐܡܰܪܝ
ܠܗܽܘܢ ܣܳܠܶܩ
ܐ݈ܢܳܐ ܠܘܳܬ݂
ܐܳܒ݂ܝ
ܘܰܐܒ݂ܽܘܟ݂ܽܘܢ
ܘܰܐܠܳܗܝ
ܘܰܐܠܳܗܟ݂ܽܘܢ܂</div>
<div type="v" n="18">ܗܳܝܕ݁ܶܝܢ
ܐܶܬ݂ܳܬ݂
ܡܰܪܝܰܡ
ܡܰܓ݂ܕ݁ܠܳܝܬ݁ܳܐ
ܘܣܰܒ݁ܪܰܬ݂
ܠܬ݂ܰܠܡܺܝܕ݂ܶܐ
ܕ݁ܰܚܙܳܬ݂
ܠܡܳܪܰܢ
ܘܰܕ݂ܗܳܠܶܝܢ
ܐܶܡܰܪ ܠܳܗ܂</div>
<div type="v" n="19">ܟ݁ܰܕ݂
ܗܘܳܐ ܕ݁ܶܝܢ
ܪܰܡܫܳܐ
ܕ݁ܝܰܘܡܳܐ ܗܰܘ
ܕ݁ܚܰܕ݂
ܒ݁ܫܰܒ݁ܳܐ
ܘܬ݂ܰܪܥܶܐ
ܐܰܚܺܝܕ݂ܺܝܢ
ܗ݈ܘܰܘ
ܕ݁ܰܐܝܟ݁ܳܐ
ܕ݁ܺܐܝܬ݂ܰܝܗܽܘܢ
ܗ݈ܘܰܘ
ܬ݁ܰܠܡܺܝܕ݂ܶܐ
ܡܶܛܽܠ
ܕ݁ܶܚܠܬ݂ܳܐ
ܕ݁ܺܝܗܽܘܕ݂ܳܝܶܐ
ܐܶܬ݂ܳܐ ܝܶܫܽܘܥ
ܩܳܡ
ܒ݁ܰܝܢܳܬ݂ܗܽܘܢ
ܘܶܐܡܰܪ ܠܗܽܘܢ
ܫܠܳܡܳܐ
ܥܰܡܟ݂ܽܘܢ܂</div>
<div type="v" n="20">ܗܳܕ݂ܶܐ
ܐܶܡܰܪ ܘܚܰܘܺܝ
ܐܶܢܽܘܢ
ܐܺܝܕ݂ܰܘܗ݈ܝ
ܘܣܶܛܪܶܗ
ܘܰܚܕ݂ܺܝܘ
ܬ݁ܰܠܡܺܝܕ݂ܶܐ
ܕ݁ܰܚܙܰܘ
ܠܡܳܪܰܢ܂</div>
<div type="v" n="21">ܐܶܡܰܪ
ܠܗܽܘܢ ܕ݁ܶܝܢ
ܬ݁ܽܘܒ݂ ܝܶܫܽܘܥ
ܫܠܳܡܳܐ
ܥܰܡܟ݂ܽܘܢ
ܐܰܝܟ݁ܰܢܳܐ
ܕ݁ܫܰܕ݁ܪܰܢܝ
ܐܳܒ݂ܝ ܐܳܦ݂
ܐܶܢܳܐ ܡܫܰܕ݁ܰܪ
ܐ݈ܢܳܐ
ܠܟ݂ܽܘܢ܂</div>
<div type="v" n="22">ܘܟ݂ܰܕ݂
ܐܶܡܰܪ ܗܳܠܶܝܢ
ܢܦ݂ܰܚ ܒ݁ܗܽܘܢ
ܘܶܐܡܰܪ ܠܗܽܘܢ
ܩܰܒ݁ܶܠܘ
ܪܽܘܚܳܐ
ܕ݁ܩܽܘܕ݂ܫܳܐ܂</div>
<div type="v" n="23">ܐܶܢ
ܬ݁ܶܫܒ݁ܩܽܘܢ
ܚܛܳܗܶܐ ܠܐ݈ܢܳܫ
ܢܶܫܬ݁ܰܒ݂ܩܽܘܢ
ܠܶܗ ܘܶܐܢ
ܬ݁ܶܐܚܕ݁ܽܘܢ
ܕ݁ܐ݈ܢܳܫ
ܐܰܚܺܝܕ݂ܺܝܢ܂</div>
<div type="v" n="24">ܬ݁ܳܐܘܡܰܐ
ܕ݁ܶܝܢ ܚܰܕ݂
ܡܶܢ
ܬ݁ܪܶܥܣܰܪܬ݁ܳܐ
ܗܰܘ
ܕ݁ܡܶܬ݂ܶܐܡܰܪ
ܬ݁ܳܐܡܳܐ ܠܳܐ
ܗ݈ܘܳܐ ܬ݁ܰܡܳܢ
ܗ݈ܘܳܐ ܥܰܡܗܽܘܢ
ܟ݁ܰܕ݂ ܐܶܬ݂ܳܐ
ܝܶܫܽܘܥ܂</div>
<div type="v" n="25">ܘܳܐܡܪܺܝܢ
ܠܶܗ
ܬ݁ܰܠܡܺܝܕ݂ܶܐ
ܚܙܰܝܢ ܠܡܳܪܰܢ
ܗܽܘ ܕ݁ܶܝܢ
ܐܶܡܰܪ ܠܗܽܘܢ
ܐܶܠܳܐ ܚܳܙܶܐ
ܐ݈ܢܳܐ
ܒ݁ܺܐܝܕ݂ܰܘܗ݈ܝ
ܕ݁ܽܘܟ݁ܝܳܬ݂ܳܐ
ܕ݁ܨܶܨܶܐ
ܘܪܳܡܶܐ ܐ݈ܢܳܐ
ܒ݁ܗܶܝܢ
ܨܶܒ݂ܥܳܬ݂ܝ
ܘܡܰܘܫܶܛ ܐ݈ܢܳܐ
ܐܺܝܕ݂ܝ
ܒ݁ܕ݂ܰܦ݂ܢܶܗ
ܠܳܐ ܡܗܰܝܡܶܢ
ܐ݈ܢܳܐ܂</div>
<div type="v" n="26">ܘܒ݂ܳܬ݂ܰܪ
ܬ݁ܡܳܢܝܳܐ
ܝܰܘܡܺܝܢ
ܬ݁ܽܘܒ݂ ܠܓ݂ܰܘ
ܗ݈ܘܰܘ
ܬ݁ܰܠܡܺܝܕ݂ܶܐ
ܘܬ݂ܳܐܘܡܰܐ
ܥܰܡܗܽܘܢ
ܘܶܐܬ݂ܳܐ
ܝܶܫܽܘܥ ܟ݁ܰܕ݂
ܐܰܚܺܝܕ݂ܺܝܢ
ܬ݁ܰܪܥܶܐ ܩܳܡ
ܒ݁ܰܡܨܰܥܬ݂ܳܐ
ܘܶܐܡܰܪ ܠܗܽܘܢ
ܫܠܳܡܳܐ
ܥܰܡܟ݂ܽܘܢ܂</div>
<div type="v" n="27">ܘܶܐܡܰܪ
ܠܬ݂ܳܐܘܡܰܐ
ܐܰܝܬ݁ܳܐ
ܨܶܒ݂ܥܳܟ݂
ܠܗܳܪܟ݁ܳܐ
ܘܰܚܙܺܝ
ܐܺܝܕ݂ܰܝ
ܘܰܐܝܬ݁ܳܐ
ܐܺܝܕ݂ܳܟ݂
ܘܰܐܘܫܶܛ
ܒ݁ܓ݂ܰܒ݁ܝ ܘܠܳܐ
ܬ݁ܶܗܘܶܐ ܠܳܐ
ܡܗܰܝܡܢܳܐ
ܐܶܠܳܐ
ܡܗܰܝܡܢܳܐ܂</div>
<div type="v" n="28">ܘܰܥܢܳܐ
ܬ݁ܳܐܘܡܰܐ
ܘܶܐܡܰܪ ܠܶܗ
ܡܳܪܝ
ܘܰܐܠܳܗܝ܂</div>
<div type="v" n="29">ܐܳܡܰܪ ܠܶܗ
ܝܶܫܽܘܥ ܗܳܫܳܐ
ܕ݁ܰܚܙܰܝܬ݁ܳܢܝ
ܗܰܝܡܶܢܬ݁
ܛܽܘܒ݂ܰܝܗܽܘܢ
ܠܰܐܝܠܶܝܢ
ܕ݁ܠܳܐ
ܚܙܰܐܘܽܢܝ
ܘܗܰܝܡܶܢܘ܂</div>
<div type="v" n="30">ܣܰܓ݁ܺܝܳܐܬ݂ܳܐ
ܕ݁ܶܝܢ
ܐܳܬ݂ܘܳܬ݂ܳܐ
ܐ݈ܚܪܳܢܝܳܬ݂ܳܐ
ܥܒ݂ܰܕ݂ ܝܶܫܽܘܥ
ܩܕ݂ܳܡ
ܬ݁ܰܠܡܺܝܕ݂ܰܘܗ݈ܝ
ܐܰܝܠܶܝܢ ܕ݁ܠܳܐ
ܟ݁ܬ݂ܺܝܒ݂ܳܢ
ܒ݁ܰܟ݂ܬ݂ܳܒ݂ܳܐ
ܗܳܢܳܐ܂</div>
<div type="v" n="31">ܐܳܦ݂
ܗܳܠܶܝܢ ܕ݁ܶܝܢ
ܕ݁ܰܟ݂ܬ݂ܺܝܒ݂ܳܢ
ܕ݁ܰܬ݂ܗܰܝܡܢܽܘܢ
ܕ݁ܝܶܫܽܘܥ ܗܽܘ
ܡܫܺܝܚܳܐ ܒ݁ܪܶܗ
ܕ݁ܰܐܠܳܗܳܐ
ܘܡܳܐ
ܕ݁ܗܰܝܡܶܢܬ݁ܽܘܢ
ܢܶܗܘܽܘܢ
ܠܟ݂ܽܘܢ
ܒ݁ܰܫܡܶܗ ܚܰܝܶܐ
ܕ݁ܰܠܥܳܠܰܡ܂</div>
</div>
<div type="ch" n="21">
<div type="title" n="title"> ܀ ܝܘܚܢܢ
ܟܐܐ </div>
<div type="v" n="1">ܒ݁ܳܬ݂ܰܪ
ܗܳܠܶܝܢ ܚܰܘܺܝ
ܬ݁ܽܘܒ݂
ܢܰܦ݂ܫܶܗ
ܝܶܫܽܘܥ
ܠܬ݂ܰܠܡܺܝܕ݂ܰܘܗ݈ܝ
ܥܰܠ ܝܰܡܳܐ
ܕ݁ܛܺܝܒ݂ܶܪܺܝܳܘܣ
ܚܰܘܺܝ ܕ݁ܶܝܢ
ܗܳܟ݂ܰܢܳܐ܂</div>
<div type="v" n="2">ܐܺܝܬ݂ܰܝܗܽܘܢ
ܗ݈ܘܰܘ
ܐܰܟ݂ܚܕ݂ܳܐ
ܫܶܡܥܽܘܢ
ܟ݁ܺܐܦ݂ܳܐ
ܘܬ݂ܳܐܘܡܰܐ
ܕ݁ܡܶܬ݂ܶܐܡܰܪ
ܬ݁ܳܐܡܳܐ
ܘܢܰܬ݂ܰܢܰܝܐܝܺܠ
ܗܰܘ ܕ݁ܡܶܢ
ܩܳܛܢܶܐ
ܕ݁ܰܓ݂ܠܺܝܠܳܐ
ܘܰܒ݂ܢܰܝ
ܙܰܒ݂ܕ݂ܰܝ
ܘܰܬ݂ܪܶܝܢ
ܐ݈ܚܪܳܢܺܝܢ ܡܶܢ
ܬ݁ܰܠܡܺܝܕ݂ܶܐ܂</div>
<div type="v" n="3">ܐܳܡܰܪ
ܠܗܽܘܢ ܫܶܡܥܽܘܢ
ܟ݁ܺܐܦ݂ܳܐ
ܐܳܙܶܠ ܐ݈ܢܳܐ
ܐܶܨܽܘܕ݂
ܢܽܘܢܶܐ
ܐܳܡܪܺܝܢ ܠܶܗ
ܐܳܦ݂ ܚܢܰܢ
ܐܳܬ݂ܶܝܢܰܢ
ܥܰܡܳܟ݂
ܘܰܢܦ݂ܰܩܘ
ܘܰܣܠܶܩܘ
ܠܰܣܦ݂ܺܝܢ݈ܬ݁ܳܐ
ܘܰܒ݂ܗܰܘ
ܠܺܠܝܳܐ ܡܶܕ݁ܶܡ
ܠܳܐ ܨܳܕ݂ܘ܂</div>
<div type="v" n="4">ܟ݁ܰܕ݂
ܕ݁ܶܝܢ ܗܘܳܐ
ܨܰܦ݂ܪܳܐ ܩܳܡ
ܝܶܫܽܘܥ ܥܰܠ
ܝܰܕ݂ ܝܰܡܳܐ
ܘܠܳܐ ܝܕ݂ܰܥܘ
ܬ݁ܰܠܡܺܝܕ݂ܶܐ
ܕ݁ܝܶܫܽܘܥ
ܗ݈ܽܘ܂</div>
<div type="v" n="5">ܘܶܐܡܰܪ
ܠܗܽܘܢ ܝܶܫܽܘܥ
ܛܠܳܝܶܐ ܠܡܳܐ
ܐܺܝܬ݂ ܠܟ݂ܽܘܢ
ܡܶܕ݁ܶܡ
ܠܡܶܠܥܰܣ
ܐܳܡܪܺܝܢ ܠܶܗ
ܠܳܐ܂</div>
<div type="v" n="6">ܐܳܡܰܪ
ܠܗܽܘܢ ܐܰܪܡܰܘ
ܡܨܺܝܕ݂ܬ݁ܟ݂ܽܘܢ
ܡܶܢ ܓ݁ܰܒ݁ܳܐ
ܕ݁ܝܰܡܺܝܢܳܐ
ܕ݁ܰܣܦ݂ܺܝܢ݈ܬ݁ܳܐ
ܘܡܶܫܟ݁ܚܺܝܢ
ܐܢ݈ܬ݁ܽܘܢ
ܘܰܐܪܡܺܝܘ ܘܠܳܐ
ܐܶܫܟ݁ܰܚܘ
ܠܡܶܓ݁ܕ݂ܳܗ
ܠܰܡܨܺܝܕ݂ܬ݁ܳܐ
ܡܶܢ ܣܽܘܓ݂ܳܐܐ
ܕ݁ܢܽܘܢܶܐ
ܕ݁ܶܐܚܕ݁ܰܬ݂܂</div>
<div type="v" n="7">ܘܶܐܡܰܪ
ܬ݁ܰܠܡܺܝܕ݂ܳܐ
ܗܰܘ ܕ݁ܪܳܚܶܡ
ܗ݈ܘܳܐ ܠܶܗ
ܝܶܫܽܘܥ
ܠܟ݂ܺܐܦ݂ܳܐ
ܗܳܢܳܐ ܡܳܪܰܢ
ܗ݈ܽܘ ܫܶܡܥܽܘܢ
ܕ݁ܶܝܢ ܟ݁ܰܕ݂
ܫܡܰܥ ܕ݁ܡܳܪܰܢ
ܗ݈ܽܘ ܢܣܰܒ݂
ܟ݁ܽܘܬ݁ܺܝܢܶܗ
ܡܚܳܐ
ܒ݁ܚܰܨܰܘܗ݈ܝ
ܡܶܛܽܠ
ܕ݁ܥܰܪܛܶܠܳܝܳܐ
ܗ݈ܘܳܐ ܘܰܫܕ݂ܳܐ
ܢܰܦ݂ܫܶܗ
ܒ݁ܝܰܡܳܐ
ܕ݁ܢܺܐܬ݂ܶܐ
ܠܘܳܬ݂
ܝܶܫܽܘܥ܂</div>
<div type="v" n="8">ܐ݈ܚܪܳܢܶܐ
ܕ݁ܶܝܢ
ܬ݁ܰܠܡܺܝܕ݂ܶܐ
ܒ݁ܰܣܦ݂ܺܝܢ݈ܬ݁ܳܐ
ܐܶܬ݂ܰܘ ܠܳܐ
ܓ݁ܶܝܪ
ܪܰܚܺܝܩܺܝܢ
ܗ݈ܘܰܘ ܣܰܓ݁ܺܝ
ܡܶܢ ܐܰܪܥܳܐ
ܐܶܠܳܐ ܐܰܝܟ݂
ܡܰܐܬ݂ܶܝܢ
ܐܰܡܺܝܢ
ܘܢܳܓ݂ܕ݁ܺܝܢ
ܗ݈ܘܰܘ ܠܳܗ
ܠܰܡܨܺܝܕ݂ܬ݁ܳܐ
ܗܳܝ
ܕ݁ܢܽܘܢܶܐ܂</div>
<div type="v" n="9">ܟ݁ܰܕ݂
ܕ݁ܶܝܢ ܣܠܶܩܘ
ܠܰܐܪܥܳܐ ܚܙܰܘ
ܓ݁ܽܘܡܪܶܐ
ܟ݁ܰܕ݂ ܣܺܝܡܳܢ
ܘܢܽܘܢܳܐ ܟ݁ܰܕ݂
ܣܺܝܡ ܥܠܰܝܗܶܝܢ
ܘܠܰܚܡܳܐ܂</div>
<div type="v" n="10">ܘܶܐܡܰܪ
ܠܗܽܘܢ ܝܶܫܽܘܥ
ܐܰܝܬ݁ܰܘ ܡܶܢ
ܗܳܢܽܘܢ ܢܽܘܢܶܐ
ܕ݁ܨܳܕ݂ܬ݁ܽܘܢ
ܗܳܫܳܐ܂</div>
<div type="v" n="11">ܘܰܣܠܶܩ
ܫܶܡܥܽܘܢ
ܟ݁ܺܐܦ݂ܳܐ
ܘܢܰܓ݂ܕ݁ܳܗ
ܠܰܡܨܺܝܕ݂ܬ݁ܳܐ
ܠܰܐܪܥܳܐ ܟ݁ܰܕ݂
ܡܰܠܝܳܐ ܢܽܘܢܶܐ
ܪܰܘܪܒ݂ܶܐ ܡܳܐܐ
ܘܚܰܡܫܺܝܢ
ܘܰܬ݂ܠܳܬ݂ܳܐ
ܘܰܒ݂ܗܳܢܳܐ
ܟ݁ܽܠܶܗ
ܝܽܘܩܪܳܐ ܠܳܐ
ܐܶܨܛܰܪܝܰܬ݂
ܡܨܺܝܕ݂ܬ݁ܳܐ
ܗܳܝ܂</div>
<div type="v" n="12">ܘܶܐܡܰܪ
ܠܗܽܘܢ ܝܶܫܽܘܥ
ܬ݁ܰܘ
ܐܶܫܬ݁ܰܪܰܘ
ܐ݈ܢܳܫ ܕ݁ܶܝܢ
ܡܶܢ
ܬ݁ܰܠܡܺܝܕ݂ܶܐ
ܠܳܐ ܡܰܡܪܰܚ
ܗ݈ܘܳܐ
ܕ݁ܰܢܫܰܐܠܺܝܘܗ݈ܝ
ܕ݁ܡܰܢܽܘ
ܕ݁ܝܳܕ݂ܥܺܝܢ
ܗ݈ܘܰܘ ܕ݁ܡܳܪܰܢ
ܗ݈ܽܘ܂</div>
<div type="v" n="13">ܩܪܶܒ݂
ܕ݁ܶܝܢ ܝܶܫܽܘܥ
ܘܰܫܩܰܠ ܠܰܚܡܳܐ
ܘܢܽܘܢܶܐ
ܘܝܰܗ݈ܒ݂
ܠܗܽܘܢ܂</div>
<div type="v" n="14">ܗܳܕ݂ܶܐ
ܕ݁ܰܬ݂ܠܳܬ݂
ܙܰܒ݂ܢܺܝܢ
ܐܶܬ݂ܚܙܺܝ
ܝܶܫܽܘܥ
ܠܬ݂ܰܠܡܺܝܕ݂ܰܘܗ݈ܝ
ܟ݁ܰܕ݂ ܩܳܡ ܡܶܢ
ܒ݁ܶܝܬ݂
ܡܺܝܬ݂ܶܐ܂</div>
<div type="v" n="15">ܟ݁ܰܕ݂
ܕ݁ܶܝܢ
ܐܶܫܬ݁ܰܪܺܝܘ
ܐܶܡܰܪ ܝܶܫܽܘܥ
ܠܫܶܡܥܽܘܢ
ܟ݁ܺܐܦ݂ܳܐ
ܫܶܡܥܽܘܢ
ܒ݁ܰܪ‌ܝܳܘܢܰܐ
ܪܳܚܶܡ ܐܰܢ݈ܬ݁
ܠܺܝ ܝܰܬ݁ܺܝܪ
ܡܶܢ ܗܳܠܶܝܢ
ܐܳܡܰܪ ܠܶܗ
ܐܺܝܢ ܡܳܪܝ
ܐܰܢ݈ܬ݁ ܝܳܕ݂ܰܥ
ܐܰܢ݈ܬ݁
ܕ݁ܪܳܚܶܡ ܐ݈ܢܳܐ
ܠܳܟ݂ ܐܳܡܰܪ
ܠܶܗ ܪܥܺܝ ܠܺܝ
ܐܶܡܪܰܝ܂</div>
<div type="v" n="16">ܐܳܡܰܪ ܠܶܗ
ܬ݁ܽܘܒ݂
ܕ݁ܬ݂ܰܪܬ݁ܶܝܢ
ܙܰܒ݂ܢܺܝܢ
ܫܶܡܥܽܘܢ
ܒ݁ܰܪ‌ܝܳܘܢܰܐ
ܪܳܚܶܡ ܐܰܢ݈ܬ݁
ܠܺܝ ܐܳܡܰܪ ܠܶܗ
ܐܺܝܢ ܡܳܪܝ
ܐܰܢ݈ܬ݁ ܝܳܕ݂ܰܥ
ܐܰܢ݈ܬ݁
ܕ݁ܪܳܚܶܡ ܐ݈ܢܳܐ
ܠܳܟ݂ ܐܳܡܰܪ
ܠܶܗ ܝܶܫܽܘܥ
ܪܥܺܝ ܠܺܝ
ܥܶܪܒ݁ܰܝ܂</div>
<div type="v" n="17">ܐܳܡܰܪ ܠܶܗ
ܕ݁ܰܬ݂ܠܳܬ݂
ܙܰܒ݂ܢܺܝܢ
ܫܶܡܥܽܘܢ
ܒ݁ܰܪ‌ܝܳܘܢܰܐ
ܪܳܚܶܡ ܐܰܢ݈ܬ݁
ܠܺܝ ܘܟ݂ܶܪܝܰܬ݂
ܠܶܗ ܠܟ݂ܺܐܦ݂ܳܐ
ܕ݁ܶܐܡܰܪ ܠܶܗ
ܕ݁ܰܬ݂ܠܳܬ݂
ܙܰܒ݂ܢܺܝܢ
ܕ݁ܪܳܚܶܡ
ܐܰܢ݈ܬ݁ ܠܺܝ
ܘܶܐܡܰܪ ܠܶܗ
ܡܳܪܝ ܟ݁ܽܠ
ܡܶܕ݁ܶܡ ܐܰܢ݈ܬ݁
ܚܳܟ݂ܶܡ ܐܰܢ݈ܬ݁
ܐܰܢ݈ܬ݁ ܝܳܕ݂ܰܥ
ܐܰܢ݈ܬ݁
ܕ݁ܪܳܚܶܡ ܐ݈ܢܳܐ
ܠܳܟ݂ ܐܳܡܰܪ
ܠܶܗ ܝܶܫܽܘܥ
ܪܥܺܝ ܠܺܝ
ܢܩܰܘܳܬ݂ܝ܂</div>
<div type="v" n="18">ܐܰܡܺܝܢ
ܐܰܡܺܝܢ ܐܳܡܰܪ
ܐ݈ܢܳܐ ܠܳܟ݂
ܕ݁ܟ݂ܰܕ݂ ܛܠܶܐ
ܗ݈ܘܰܝܬ݁
ܐܰܢ݈ܬ݁
ܠܢܰܦ݂ܫܳܟ݂
ܐܳܣܰܪ ܗ݈ܘܰܝܬ݁
ܚܰܨܰܝܟ݁
ܘܰܡܗܰܠܶܟ݂
ܗ݈ܘܰܝܬ݁
ܠܰܐܝܟ݁ܳܐ
ܕ݁ܨܳܒ݂ܶܐ
ܐܰܢ݈ܬ݁ ܡܳܐ
ܕ݁ܶܝܢ
ܕ݁ܰܣܶܐܒ݂ܬ݁
ܬ݁ܶܦ݂ܫܽܘܛ
ܐܺܝܕ݂ܰܝܟ݁
ܘܰܐ݈ܚܪܺܝܢ
ܢܶܐܣܽܘܪ ܠܳܟ݂
ܚܰܨܰܝܟ݁
ܘܢܰܘܒ݁ܠܳܟ݂
ܠܰܐܝܟ݁ܳܐ
ܕ݁ܠܳܐ ܨܳܒ݂ܶܐ
ܐܰܢ݈ܬ݁܂</div>
<div type="v" n="19">ܗܳܕ݂ܶܐ
ܕ݁ܶܝܢ ܐܶܡܰܪ
ܕ݁ܰܢܚܰܘܶܐ
ܒ݁ܰܐܝܢܳܐ
ܡܰܘܬ݁ܳܐ
ܥܬ݂ܺܝܕ݂
ܕ݁ܰܢܫܰܒ݁ܰܚ
ܠܰܐܠܳܗܳܐ
ܘܟ݂ܰܕ݂ ܐܶܡܰܪ
ܗܳܠܶܝܢ ܐܶܡܰܪ
ܠܶܗ ܬ݁ܳܐ
ܒ݁ܳܬ݂ܰܪܝ܂</div>
<div type="v" n="20">ܘܶܐܬ݂ܦ݁ܢܺܝ
ܫܶܡܥܽܘܢ
ܟ݁ܺܐܦ݂ܳܐ
ܘܰܚܙܳܐ
ܠܬ݂ܰܠܡܺܝܕ݂ܳܐ
ܗܰܘ ܕ݁ܪܳܚܶܡ
ܗ݈ܘܳܐ ܝܶܫܽܘܥ
ܕ݁ܳܐܬ݂ܶܐ
ܒ݁ܳܬ݂ܪܶܗ ܗܰܘ
ܕ݁ܰܢܦ݂ܰܠ
ܗ݈ܘܳܐ
ܒ݁ܰܚܫܳܡܺܝܬ݂ܳܐ
ܥܰܠ ܚܰܕ݂ܝܶܗ
ܕ݁ܝܶܫܽܘܥ
ܘܶܐܡܰܪ ܡܳܪܝ
ܡܰܢܽܘ ܡܰܫܠܶܡ
ܠܳܟ݂܂</div>
<div type="v" n="21">ܠܗܳܢܳܐ
ܟ݁ܰܕ݂ ܚܙܳܐ
ܟ݁ܺܐܦ݂ܳܐ
ܐܶܡܰܪ ܠܝܶܫܽܘܥ
ܡܳܪܝ ܘܗܳܢܳܐ
ܡܳܢܳܐ܂</div>
<div type="v" n="22">ܐܳܡܰܪ ܠܶܗ
ܝܶܫܽܘܥ ܐܶܢ
ܨܳܒ݂ܶܐ ܐ݈ܢܳܐ
ܕ݁ܰܢܩܰܘܶܐ
ܗܳܢܳܐ ܥܕ݂ܰܡܳܐ
ܕ݁ܳܐܬ݂ܶܐ
ܐ݈ܢܳܐ ܠܳܟ݂
ܡܳܐ ܠܳܟ݂
ܐܰܢ݈ܬ݁ ܬ݁ܳܐ
ܒ݁ܳܬ݂ܰܪܝ܂</div>
<div type="v" n="23">ܘܢܶܦ݂ܩܰܬ݂
ܗܳܕ݂ܶܐ
ܡܶܠܬ݂ܳܐ
ܒ݁ܶܝܬ݂ ܐܰܚܶܐ
ܕ݁ܗܰܘ
ܬ݁ܰܠܡܺܝܕ݂ܳܐ
ܠܳܐ ܡܳܐܶܬ݂
ܝܶܫܽܘܥ ܕ݁ܶܝܢ
ܠܳܐ ܗ݈ܘܳܐ
ܕ݁ܠܳܐ ܡܳܐܶܬ݂
ܐܶܡܰܪ ܐܶܠܳܐ
ܕ݁ܶܐܢ ܨܳܒ݂ܶܐ
ܐ݈ܢܳܐ
ܕ݁ܰܢܩܰܘܶܐ
ܗܳܢܳܐ ܥܕ݂ܰܡܳܐ
ܕ݁ܳܐܬ݂ܶܐ
ܐ݈ܢܳܐ ܠܳܟ݂
ܡܳܐ ܠܳܟ݂܂</div>
<div type="v" n="24">ܗܳܢܰܘ
ܬ݁ܰܠܡܺܝܕ݂ܳܐ
ܕ݁ܰܐܣܗܶܕ݂ ܥܰܠ
ܗܳܠܶܝܢ
ܟ݁ܽܠܗܶܝܢ
ܘܳܐܦ݂ ܟ݁ܬ݂ܰܒ݂
ܐܶܢܶܝܢ
ܘܝܳܕ݂ܥܺܝܢ
ܚ݈ܢܰܢ
ܕ݁ܫܰܪܺܝܪܳܐ
ܗ݈ܝ
ܣܳܗܕ݁ܽܘܬ݂ܶܗ܂</div>
<div type="v" n="25">ܐܺܝܬ݂
ܕ݁ܶܝܢ ܐܳܦ݂
ܐ݈ܚܪܳܢܝܳܬ݂ܳܐ
ܣܰܓ݁ܺܝܳܐܬ݂ܳܐ
ܕ݁ܰܥܒ݂ܰܕ݂
ܝܶܫܽܘܥ
ܐܰܝܠܶܝܢ
ܕ݁ܶܐܠܽܘ ܚܕ݂ܳܐ
ܚܕ݂ܳܐ
ܡܶܬ݂ܟ݁ܰܬ݂ܒ݁ܳܢ
ܗ݈ܘܰܝ ܐܳܦ݂
ܠܳܐ ܗܽܘ
ܥܳܠܡܳܐ ܐܰܝܟ݂
ܕ݁ܣܳܒ݂ܰܪ
ܐ݈ܢܳܐ ܣܳܦ݂ܶܩ
ܗ݈ܘܳܐ
ܠܰܟ݂ܬ݂ܳܒ݂ܶܐ
ܕ݁ܡܶܬ݂ܟ݁ܰܬ݂ܒ݁ܺܝܢ
ܗ݈ܘܰܘ܂</div>
</div>
</div>
<div type="bk" n="Ac">
<div type="ch" n="1">
<div type="title" n="title"> ܀ ܦܪܟܣܣ
ܕܫܠܝ̈ܚܐ ܐܐ </div>
<div type="v" n="1">ܟ݁ܬ݂ܳܒ݂ܳܐ
ܩܰܕ݂ܡܳܝܳܐ
ܟ݁ܶܬ݂ܒ݁ܶܬ݂
ܐܳܘ
ܬ݁ܶܐܳܘܦ݂ܺܝܠܶܐ
ܥܰܠ ܟ݁ܽܠܗܶܝܢ
ܐܰܝܠܶܝܢ
ܕ݁ܫܰܪܺܝ ܡܳܪܰܢ
ܝܶܫܽܘܥ
ܡܫܺܝܚܳܐ
ܠܡܶܥܒ݁ܰܕ݂
ܘܰܠܡܰܠܳܦ݂ܽܘ܂</div>
<div type="v" n="2">ܥܕ݂ܰܡܳܐ
ܠܝܰܘܡܳܐ ܗܰܘ
ܕ݁ܒ݂ܶܗ
ܐܶܣܬ݁ܰܠܰܩ ܡܶܢ
ܒ݁ܳܬ݂ܰܪ
ܕ݁ܦ݂ܰܩܶܕ݂
ܗ݈ܘܳܐ ܐܶܢܽܘܢ
ܠܰܫܠܺܝܚܶܐ
ܐܰܝܠܶܝܢ
ܕ݁ܰܓ݂ܒ݂ܳܐ
ܒ݁ܪܽܘܚܳܐ
ܕ݁ܩܽܘܕ݂ܫܳܐ܂</div>
<div type="v" n="3">ܗܳܢܽܘܢ
ܕ݁ܳܐܦ݂ ܚܰܘܺܝ
ܠܗܽܘܢ ܢܰܦ݂ܫܶܗ
ܟ݁ܰܕ݂ ܚܰܝ ܡܶܢ
ܒ݁ܳܬ݂ܰܪ ܕ݁ܚܰܫ
ܒ݁ܳܐܬ݂ܘܳܬ݂ܳܐ
ܣܰܓ݁ܺܝܳܐܬ݂ܳܐ
ܒ݁ܝܰܘܡܺܝܢ
ܐܰܪܒ݁ܥܺܝܢ
ܟ݁ܰܕ݂
ܡܶܬ݂ܚܙܶܐ
ܗ݈ܘܳܐ ܠܗܽܘܢ
ܘܳܐܡܰܪ ܥܰܠ
ܡܰܠܟ݁ܽܘܬ݂ܳܐ
ܕ݁ܰܐܠܳܗܳܐ܂</div>
<div type="v" n="4">ܘܟ݂ܰܕ݂
ܐܶܟ݂ܰܠ
ܥܰܡܗܽܘܢ
ܠܰܚܡܳܐ
ܦ݁ܰܩܶܕ݂
ܐܶܢܽܘܢ ܕ݁ܡܶܢ
ܐܽܘܪܺܫܠܶܡ ܠܳܐ
ܢܶܦ݂ܪܩܽܘܢ
ܐܶܠܳܐ
ܕ݁ܰܢܩܰܘܽܘܢ
ܠܫܽܘܘ݈ܕ݁ܳܝܶܗ
ܕ݁ܰܐܒ݂ܳܐ ܗܰܘ
ܕ݁ܰܫܡܰܥܬ݁ܽܘܢ
ܡܶܢܝ܂</div>
<div type="v" n="5">ܕ݁ܝܽܘܚܰܢܳܢ
ܐܰܥܡܶܕ݂
ܒ݁ܡܰܝܳܐ
ܘܰܐܢ݈ܬ݁ܽܘܢ
ܬ݁ܶܥܡܕ݂ܽܘܢ
ܒ݁ܪܽܘܚܳܐ
ܕ݁ܩܽܘܕ݂ܫܳܐ
ܠܳܐ ܒ݁ܳܬ݂ܰܪ
ܝܰܘܡܳܬ݂ܳܐ
ܣܰܓ݁ܺܝܶܐܐ܂</div>
<div type="v" n="6">ܗܶܢܽܘܢ
ܕ݁ܶܝܢ ܟ݁ܰܕ݂
ܟ݁ܢܺܝܫܺܝܢ
ܫܰܐܠܽܘܗ݈ܝ
ܘܳܐܡܪܺܝܢ ܠܶܗ
ܡܳܪܰܢ ܐܶܢ
ܒ݁ܗܳܢܳܐ
ܙܰܒ݂ܢܳܐ
ܡܰܦ݂ܢܶܐ
ܐܰܢ݈ܬ݁
ܡܰܠܟ݁ܽܘܬ݂ܳܐ
ܠܺܐܝܣܪܳܝܶܠ܂</div>
<div type="v" n="7">ܐܳܡܰܪ
ܠܗܽܘܢ ܗܽܘ ܠܳܐ
ܗ݈ܘܳܬ݂
ܕ݁ܺܝܠܟ݂ܽܘܢ
ܗܳܕ݂ܶܐ
ܠܡܶܕ݁ܰܥ
ܙܰܒ݂ܢܳܐ ܐܰܘ
ܙܰܒ݂ܢܶܐ
ܐܰܝܠܶܝܢ
ܕ݁ܰܐܒ݂ܳܐ ܣܳܡ
ܐܶܢܽܘܢ
ܒ݁ܫܽܘܠܛܳܢܳܐ
ܕ݁ܢܰܦ݂ܫܶܗ܂</div>
<div type="v" n="8">ܐܶܠܳܐ
ܟ݁ܰܕ݂
ܬ݁ܺܐܬ݂ܶܐ
ܪܽܘܚܳܐ
ܕ݁ܩܽܘܕ݂ܫܳܐ
ܥܠܰܝܟ݁ܽܘܢ
ܬ݁ܩܰܒ݁ܠܽܘܢ
ܚܰܝܠܳܐ
ܘܬ݂ܶܗܘܽܘܢ ܠܺܝ
ܣܳܗܕ݁ܶܐ
ܒ݁ܽܐܘܪܺܫܠܶܡ
ܘܰܒ݂ܟ݂ܽܠܳܗ
ܝܺܗܽܘܕ݂ ܘܳܐܦ݂
ܒ݁ܶܝܬ݂
ܫܳܡܪܳܝܶܐ
ܘܰܥܕ݂ܰܡܳܐ
ܠܣܰܘܦ݁ܶܝܗ
ܕ݁ܰܐܪܥܳܐ܂</div>
<div type="v" n="9">ܘܟ݂ܰܕ݂
ܗܳܠܶܝܢ ܐܶܡܰܪ
ܟ݁ܰܕ݂ ܚܳܙܶܝܢ
ܠܶܗ ܐܶܣܬ݁ܰܠܰܩ
ܘܰܥܢܳܢܳܐ
ܩܰܒ݁ܶܠܬ݂ܶܗ
ܘܶܐܬ݂ܟ݁ܰܣܺܝ
ܡܶܢ
ܥܰܝܢܰܝܗܽܘܢ܂</div>
<div type="v" n="10">ܘܟ݂ܰܕ݂
ܚܳܝܪܺܝܢ ܗ݈ܘܰܘ
ܒ݁ܰܫܡܰܝܳܐ
ܟ݁ܰܕ݂ ܗܽܘ
ܐܳܙܶܠ ܗ݈ܘܳܐ
ܐܶܫܬ݁ܟ݂ܰܚܘ
ܬ݁ܪܶܝܢ
ܓ݁ܰܒ݂ܪܺܝܢ
ܩܳܝܡܺܝܢ
ܠܘܳܬ݂ܗܽܘܢ
ܒ݁ܰܠܒ݂ܽܘܫܶܐ
ܚܶܘܳܪܳܐ܂</div>
<div type="v" n="11">ܘܳܐܡܪܺܝܢ
ܠܗܽܘܢ
ܓ݁ܰܒ݂ܪܶܐ
ܓ݁ܠܺܝܠܳܝܶܐ
ܡܳܢܳܐ ܩܳܝܡܺܝܢ
ܐܢ݈ܬ݁ܽܘܢ
ܘܚܳܝܪܺܝܢ
ܒ݁ܰܫܡܰܝܳܐ
ܗܳܢܳܐ ܝܶܫܽܘܥ
ܕ݁ܶܐܣܬ݁ܰܠܰܩ
ܡܶܢܟ݂ܽܘܢ
ܠܰܫܡܰܝܳܐ
ܗܳܟ݂ܰܢܳܐ
ܢܺܐܬ݂ܶܐ ܐܰܝܟ݂
ܡܳܐ
ܕ݁ܰܚܙܰܝܬ݁ܽܘܢܳܝܗ݈ܝ
ܕ݁ܰܣܠܶܩ
ܠܰܫܡܰܝܳܐ܂</div>
<div type="v" n="12">ܘܡܶܢ
ܒ݁ܳܬ݂ܰܪܟ݁ܶܢ
ܗܦ݂ܰܟ݂ܘ ܠܗܽܘܢ
ܠܽܐܘܪܺܫܠܶܡ
ܡܶܢ ܛܽܘܪܳܐ
ܕ݁ܡܶܬ݂ܩܪܶܐ
ܕ݁ܒ݂ܶܝܬ݂
ܙܰܝܬ݁ܶܐ
ܕ݁ܺܐܝܬ݂ܰܘܗ݈ܝ
ܥܰܠ ܓ݁ܶܢ݈ܒ݂
ܐܽܘܪܺܫܠܶܡ
ܘܦ݂ܰܪܺܝܩ
ܡܶܢܳܗ ܐܰܝܟ݂
ܫܰܒ݂ܥܳܐ
ܐܶܣܛܕ݂ܰܘܳܢ܂</div>
<div type="v" n="13">ܘܡܶܢ
ܒ݁ܳܬ݂ܰܪ
ܕ݁ܥܰܠܘ ܣܠܶܩܘ
ܠܗܽܘܢ
ܠܥܶܠܺܝܬ݂ܳܐ
ܗܳܝ ܕ݁ܗܳܘܶܝܢ
ܗ݈ܘܰܘ ܒ݁ܳܗ
ܦ݁ܶܛܪܳܘܣ
ܘܝܽܘܚܰܢܳܢ
ܘܝܰܥܩܽܘܒ݂
ܘܰܐܢܕ݁ܪܶܐܘܳܣ
ܘܦ݂ܺܝܠܺܝܦ݁ܳܘܣ
ܘܬ݂ܳܐܘܡܰܐ
ܘܡܰܬ݁ܰܝ
ܘܒ݂ܰܪ‌ܬ݁ܽܘܠܡܰܝ
ܘܝܰܥܩܽܘܒ݂
ܒ݁ܰܪ ܚܰܠܦ݂ܰܝ
ܘܫܶܡܥܽܘܢ
ܛܰܢܳܢܳܐ
ܘܺܝܗܽܘܕ݂ܳܐ
ܒ݁ܰܪ
ܝܰܥܩܽܘܒ݂܂</div>
<div type="v" n="14">ܗܳܠܶܝܢ
ܟ݁ܽܠܗܽܘܢ
ܐܰܟ݂ܚܕ݂ܳܐ
ܐܰܡܺܝܢܺܝܢ
ܗ݈ܘܰܘ
ܒ݁ܰܨܠܽܘܬ݂ܳܐ
ܒ݁ܰܚܕ݂ܳܐ
ܢܦ݂ܶܫ ܥܰܡ
ܢܶܫܶܐ ܘܥܰܡ
ܡܰܪܝܰܡ ܐܶܡܶܗ
ܕ݁ܝܶܫܽܘܥ ܘܥܰܡ
ܐܰܚܰܘܗ݈ܝ܂</div>
<div type="v" n="15">ܘܰܒ݂ܗܽܘܢ
ܒ݁ܝܰܘܡܳܬ݂ܳܐ
ܗܳܢܽܘܢ ܩܳܡ
ܫܶܡܥܽܘܢ
ܟ݁ܺܐܦ݂ܳܐ
ܡܶܨܥܰܬ݂
ܬ݁ܰܠܡܺܝܕ݂ܶܐ
ܐܺܝܬ݂ ܗ݈ܘܳܐ
ܕ݁ܶܝܢ ܬ݁ܰܡܳܢ
ܟ݁ܶܢܫܳܐ
ܕ݁ܐ݈ܢܳܫܳܐ
ܐܰܝܟ݂ ܡܳܐܐ
ܘܥܶܣܪܺܝܢ
ܘܶܐܡܰܪ܂</div>
<div type="v" n="16">ܓ݁ܰܒ݂ܪܶܐ
ܐܰܚܰܝܢ ܙܳܕ݂ܶܩ
ܗ݈ܘܳܐ
ܕ݁ܢܶܬ݂ܡܰܠܶܐ
ܟ݁ܬ݂ܳܒ݂ܳܐ
ܐܰܝܢܳܐ
ܕ݁ܩܰܕ݁ܶܡ
ܐܶܡܰܪ ܪܽܘܚܳܐ
ܕ݁ܩܽܘܕ݂ܫܳܐ
ܒ݁ܦ݂ܽܘܡܶܗ
ܕ݁ܕ݂ܰܘܺܝܕ݂
ܥܰܠ ܝܺܗܽܘܕ݂ܳܐ
ܗܰܘ ܕ݁ܰܗܘܳܐ
ܡܕ݂ܰܒ݁ܪܳܢܳܐ
ܠܗܳܢܽܘܢ
ܕ݁ܶܐܚܰܕ݂ܘ
ܠܝܶܫܽܘܥ܂</div>
<div type="v" n="17">ܡܶܛܽܠ
ܕ݁ܰܡܢܶܐ ܗ݈ܘܳܐ
ܥܰܡܰܢ ܘܺܐܝܬ݂
ܗ݈ܘܳܐ ܠܶܗ
ܦ݁ܶܣܳܐ
ܒ݁ܬ݂ܶܫܡܶܫܬ݁ܳܐ
ܗܳܕ݂ܶܐ܂</div>
<div type="v" n="18">ܗܳܢܰܘ
ܕ݁ܰܩܢܳܐ ܠܶܗ
ܩܪܺܝܬ݂ܳܐ ܡܶܢ
ܐܰܓ݂ܪܳܐ
ܕ݁ܰܚܛܺܝܬ݂ܳܐ
ܘܰܢܦ݂ܰܠ ܥܰܠ
ܐܰܦ݁ܰܘܗ݈ܝ ܥܰܠ
ܐܰܪܥܳܐ
ܘܶܐܬ݂ܦ݁ܪܶܬ݂
ܡܶܢ ܡܨܰܥܬ݂ܶܗ
ܘܶܐܬ݂ܶܐܫܶܕ݂
ܟ݁ܽܠܶܗ
ܓ݁ܘܳܝܶܗ܂</div>
<div type="v" n="19">ܘܗܺܝ
ܗܳܕ݂ܶܐ
ܐܶܬ݂ܝܰܕ݂ܥܰܬ݂
ܠܟ݂ܽܠܗܽܘܢ
ܕ݁ܥܳܡܪܺܝܢ
ܒ݁ܽܐܘܪܺܫܠܶܡ
ܘܗܳܟ݂ܰܢܳܐ
ܐܶܬ݂ܩܰܪܝܰܬ݂
ܩܪܺܝܬ݂ܳܐ ܗܳܝ
ܒ݁ܠܶܫܳܢܶܗ
ܕ݁ܰܐܬ݂ܪܳܐ
ܚܩܰܠ ܕ݁ܡܳܐ
ܕ݁ܺܐܝܬ݂ܰܘܗ݈ܝ
ܬ݁ܽܘܪܓ݁ܳܡܳܗ
ܩܽܘܪܝܰܬ݂
ܕ݁ܶܡ܂</div>
<div type="v" n="20">ܟ݁ܬ݂ܺܝܒ݂
ܓ݁ܶܝܪ
ܒ݁ܣܶܦ݂ܪܳܐ
ܕ݁ܡܰܙܡܽܘܪܶܐ
ܕ݁ܕ݂ܰܝܪܶܗ
ܬ݁ܶܗܘܶܐ
ܚܰܪܒ݁ܳܐ
ܘܥܳܡܽܘܪ ܠܳܐ
ܢܶܗܘܶܐ ܒ݁ܳܗ
ܘܬ݂ܶܫܡܶܫܬ݁ܶܗ
ܢܶܣܰܒ݂
ܐ݈ܚܪܺܝܢ܂</div>
<div type="v" n="21">ܘܳܠܝܳܐ
ܗ݈ܝ ܗܳܟ݂ܺܝܠ
ܠܚܰܕ݂ ܡܶܢ
ܗܳܠܶܝܢ
ܓ݁ܰܒ݂ܪܶܐ
ܕ݁ܰܗܘܰܘ ܥܰܡܰܢ
ܒ݁ܗܳܢܳܐ
ܙܰܒ݂ܢܳܐ
ܟ݁ܽܠܶܗ ܕ݁ܒ݂ܶܗ
ܥܰܠ ܘܰܢܦ݂ܰܩ
ܥܠܰܝܢ ܡܳܪܰܢ
ܝܶܫܽܘܥ܂</div>
<div type="v" n="22">ܕ݁ܰܐܩܶܦ݂
ܡܶܢ
ܡܰܥܡܽܘܕ݂ܺܝܬ݂ܶܗ
ܕ݁ܝܽܘܚܰܢܳܢ
ܥܕ݂ܰܡܳܐ
ܠܝܰܘܡܳܐ
ܕ݁ܶܐܣܬ݁ܰܠܰܩ
ܡܶܢ ܠܘܳܬ݂ܰܢ
ܕ݁ܗܽܘ ܢܶܗܘܶܐ
ܥܰܡܰܢ ܣܳܗܕ݁ܳܐ
ܕ݁ܰܩܝܳܡܬ݁ܶܗ܂</div>
<div type="v" n="23">ܘܰܐܩܺܝܡܘ
ܬ݁ܪܶܝܢ
ܠܝܰܘܣܶܦ݂
ܕ݁ܡܶܬ݂ܩܪܶܐ
ܒ݁ܰܪܫܰܒ݁ܳܐ
ܕ݁ܶܐܫܬ݁ܰܡܺܝ
ܝܽܘܣܛܳܘܣ
ܘܰܠܡܰܬ݁ܺܝܰܐ܂</div>
<div type="v" n="24">ܘܟ݂ܰܕ݂
ܨܰܠܺܝܘ ܐܶܡܰܪܘ
ܐܰܢ݈ܬ݁ ܡܳܪܝܳܐ
ܝܳܕ݂ܰܥ
ܕ݁ܰܒ݂ܠܶܒ݁ܰܘܳܬ݂ܳܐ
ܕ݁ܟ݂ܽܠ ܚܰܘܳܐ
ܚܰܕ݂ ܐܰܝܢܳܐ
ܕ݁ܓ݂ܳܒ݂ܶܐ
ܐܰܢ݈ܬ݁ ܡܶܢ
ܗܳܠܶܝܢ
ܬ݁ܪܰܝܗܽܘܢ܂</div>
<div type="v" n="25">ܕ݁ܗܽܘ
ܢܩܰܒ݁ܶܠ
ܦ݁ܶܣܳܐ
ܕ݁ܬ݂ܶܫܡܶܫܬ݁ܳܐ
ܘܰܫܠܺܝܚܽܘܬ݂ܳܐ
ܕ݁ܡܶܢܳܗ ܦ݁ܪܰܩ
ܝܺܗܽܘܕ݂ܳܐ
ܕ݁ܢܺܐܙܰܠ ܠܶܗ
ܠܰܐܬ݂ܪܶܗ܂</div>
<div type="v" n="26">ܘܰܐܪܡܺܝܘ
ܦܶܨܶܐ
ܘܣܶܠܩܰܬ݂
ܠܡܰܬ݁ܺܝܰܐ
ܘܶܐܬ݂ܡܢܺܝ ܥܰܡ
ܚܕ݂ܰܥܣܰܪ
ܫܠܺܝܚܶܐ܂</div>
</div>
<div type="ch" n="2">
<div type="title" n="title"> ܀ ܦܪܟܣܣ
ܕܫܠܝ̈ܚܐ ܒܒ </div>
<div type="v" n="1">ܘܟ݂ܰܕ݂
ܐܶܬ݂ܡܰܠܺܝܘ
ܝܰܘܡܳܬ݂ܳܐ
ܕ݁ܦ݁ܶܢܛܺܩܳܘܣܛܺܐ
ܟ݁ܰܕ݂
ܟ݁ܢܺܝܫܺܝܢ
ܗ݈ܘܰܘ
ܟ݁ܽܠܗܽܘܢ
ܐܰܟ݂ܚܕ݂ܳܐ܂</div>
<div type="v" n="2">ܗܘܳܐ ܡܶܢ
ܫܶܠܝܳܐ ܡܶܢ
ܫܡܰܝܳܐ ܩܳܠܳܐ
ܐܰܝܟ݂ ܪܽܘܚܳܐ
ܥܰܙܺܝܙܬ݁ܳܐ
ܘܶܐܬ݂ܡܠܺܝ
ܗ݈ܘܳܐ ܡܶܢܶܗ
ܟ݁ܽܠܶܗ
ܒ݁ܰܝܬ݁ܳܐ ܗܰܘ
ܕ݁ܒ݂ܶܗ
ܝܳܬ݂ܒ݁ܺܝܢ
ܗ݈ܘܰܘ܂</div>
<div type="v" n="3">ܘܶܐܬ݂ܚܙܺܝܘ
ܠܗܽܘܢ ܠܶܫܳܢܶܐ
ܕ݁ܡܶܬ݂ܦ݁ܰܠܓ݂ܺܝܢ
ܗ݈ܘܰܘ ܐܰܝܟ݂
ܢܽܘܪܳܐ
ܘܺܝܬ݂ܶܒ݂ܘ ܥܰܠ
ܚܰܕ݂ ܚܰܕ݂
ܡܶܢܗܽܘܢ܂</div>
<div type="v" n="4">ܘܶܐܬ݂ܡܠܺܝܘ
ܟ݁ܽܠܗܽܘܢ
ܒ݁ܪܽܘܚܳܐ
ܕ݁ܩܽܘܕ݂ܫܳܐ
ܘܰܐܩܶܦ݂ܘ
ܗ݈ܘܰܘ
ܠܰܡܡܰܠܳܠܽܘ
ܒ݁ܠܶܫܳܢ ܠܶܫܳܢ
ܐܰܝܟ݂ ܡܳܐ
ܕ݁ܪܽܘܚܳܐ
ܝܳܗܶܒ݂ ܗ݈ܘܳܐ
ܠܗܽܘܢ
ܠܰܡܡܰܠܳܠܽܘ܂</div>
<div type="v" n="5">ܐܺܝܬ݂
ܗ݈ܘܰܘ ܕ݁ܶܝܢ
ܓ݁ܰܒ݂ܪܶܐ
ܕ݁ܥܳܡܪܺܝܢ
ܒ݁ܽܐܘܪܺܫܠܶܡ
ܕ݁ܕ݂ܳܚܠܺܝܢ
ܡܶܢ ܐܰܠܳܗܳܐ
ܝܺܗܽܘܕ݂ܳܝܶܐ
ܡܶܢ ܟ݁ܽܠ
ܥܰܡ݈ܡܶܐ
ܕ݁ܰܬ݂ܚܶܝܬ݂
ܫܡܰܝܳܐ܂</div>
<div type="v" n="6">ܘܟ݂ܰܕ݂
ܗܘܳܐ ܩܳܠܳܐ
ܗܰܘ ܟ݁ܢܰܫ
ܟ݁ܽܠܶܗ ܥܰܡܳܐ
ܘܶܐܫܬ݁ܓ݂ܶܫ
ܡܶܛܽܠ ܕ݁ܫܳܡܰܥ
ܗ݈ܘܳܐ ܐ݈ܢܳܫ
ܐ݈ܢܳܫ ܡܶܢܗܽܘܢ
ܕ݁ܰܡܡܰܠܠܺܝܢ
ܗ݈ܘܰܘ
ܒ݁ܠܶܫܳܢܰܝܗܽܘܢ܂</div>
<div type="v" n="7">ܬ݁ܰܗܺܝܪܺܝܢ
ܗܘܰܘ ܕ݁ܶܝܢ
ܟ݁ܽܠܗܽܘܢ
ܘܡܶܬ݁ܕ݁ܰܡܪܺܝܢ
ܟ݁ܰܕ݂ ܐܳܡܪܺܝܢ
ܗ݈ܘܰܘ ܚܰܕ݂
ܠܚܰܕ݂ ܗܳܠܶܝܢ
ܟ݁ܽܠܗܽܘܢ
ܕ݁ܰܡܡܰܠܠܺܝܢ
ܠܳܐ ܗܳܐ
ܓ݁ܠܺܝܠܳܝܶܐ
ܐܶܢܽܘܢ܂</div>
<div type="v" n="8">ܐܰܝܟ݁ܰܢܳܐ
ܚܢܰܢ ܫܳܡܥܺܝܢ
ܚ݈ܢܰܢ ܐ݈ܢܳܫ
ܐ݈ܢܳܫ ܠܶܫܳܢܶܗ
ܕ݁ܒ݂ܶܗ
ܝܺܠܺܝܕ݂ܺܝܢ
ܚ݈ܢܰܢ܂</div>
<div type="v" n="9">ܦ݁ܰܪܬ݂ܘܳܝܶܐ
ܘܡܳܕ݂ܳܝܶܐ
ܘܰܐܠܰܢܳܝܶܐ
ܘܰܐܝܠܶܝܢ
ܕ݁ܥܳܡܪܺܝܢ
ܒ݁ܶܝܬ݂‌ܢܰܗܪܺܝܢ
ܝܺܗܽܘܕ݂ܳܝܶܐ
ܘܩܰܦ݁ܽܘܕ݂ܩܳܝܶܐ
ܘܰܕ݂ܡܶܢ
ܐܰܬ݂ܪܳܐ
ܕ݁ܦ݁ܳܢܛܳܘܣ
ܘܕ݂ܰܐܣܺܝܰܐ܂</div>
<div type="v" n="10">ܘܰܕ݂ܡܶܢ
ܐܰܬ݂ܪܳܐ
ܕ݁ܰܦ݂ܪܽܘܓ݂ܺܝܰܐ
ܘܰܕ݂ܦ݁ܰܡܦ݂ܽܘܠܺܝܰܐ
ܘܰܕ݂ܡܶܨܪܶܝܢ
ܘܕ݂ܰܐܬ݂ܪܰܘܳܬ݂ܳܐ
ܕ݁ܠܽܘܒ݂ܺܐ
ܕ݁ܩܰܪܺܝܒ݂ܺܝܢ
ܠܩܽܘܪܺܝܢܺܐ
ܘܰܐܝܠܶܝܢ
ܕ݁ܶܐܬ݂ܰܘ ܡܶܢ
ܪܽܗ݈ܘܡܺܐ
ܝܺܗܽܘܕ݂ܳܝܶܐ
ܘܓ݂ܺܝܽܘܪܶܐ܂</div>
<div type="v" n="11">ܘܰܕ݂ܡܶܢ
ܩܪܺܛܺܐ
ܘܥܰܪܒ݂ܳܝܶܐ
ܗܳܐ ܫܳܡܥܺܝܢ
ܚ݈ܢܰܢ ܡܶܢܗܽܘܢ
ܕ݁ܰܡܡܰܠܠܺܝܢ
ܒ݁ܠܶܫܳܢܰܝܢ
ܕ݁ܺܝܠܰܢ
ܬ݁ܶܕ݂ܡܪܳܬ݂ܶܗ
ܕ݁ܰܐܠܳܗܳܐ܂</div>
<div type="v" n="12">ܡܶܬ݁ܕ݁ܰܡܪܺܝܢ
ܗ݈ܘܰܘ ܕ݁ܶܝܢ
ܟ݁ܽܠܗܽܘܢ
ܘܬ݂ܰܘܺܝܪܺܝܢ
ܟ݁ܰܕ݂ ܐܳܡܪܺܝܢ
ܚܰܕ݂ ܠܚܰܕ݂
ܕ݁ܡܳܢܳܐ ܗ݈ܝ
ܗܳܕ݂ܶܐ
ܨܒ݂ܽܘܬ݂ܳܐ܂</div>
<div type="v" n="13">ܐ݈ܚܪܳܢܶܐ
ܕ݁ܶܝܢ
ܡܡܰܝܩܺܝܢ
ܗ݈ܘܰܘ ܒ݁ܗܽܘܢ
ܟ݁ܰܕ݂ ܐܳܡܪܺܝܢ
ܗܳܠܶܝܢ
ܡܶܐܪܺܝܬ݂ܳܐ
ܐܶܫܬ݁ܺܝܘ
ܘܰܪܘܺܝܘ܂</div>
<div type="v" n="14">ܒ݁ܳܬ݂ܰܪܟ݁ܶܢ
ܩܳܡ ܫܶܡܥܽܘܢ
ܟ݁ܺܐܦ݂ܳܐ ܥܰܡ
ܚܕ݂ܰܥܣܰܪ
ܫܠܺܝܚܺܝܢ
ܘܰܐܪܺܝܡ ܩܳܠܶܗ
ܘܶܐܡܰܪ ܠܗܽܘܢ
ܓ݁ܰܒ݂ܪܶܐ
ܝܺܗܽܘܕ݂ܳܝܶܐ
ܘܟ݂ܽܠܗܽܘܢ
ܕ݁ܥܳܡܪܺܝܢ
ܒ݁ܽܐܘܪܺܫܠܶܡ
ܗܳܕ݂ܶܐ
ܬ݁ܶܬ݂ܺܝܕ݂ܰܥ
ܠܟ݂ܽܘܢ
ܘܨܽܘܬ݂ܘ
ܡܶܠܰܝ܂</div>
<div type="v" n="15">ܠܳܐ ܓ݁ܶܝܪ
ܐܰܝܟ݁ܰܢܳܐ
ܕ݁ܰܐܢ݈ܬ݁ܽܘܢ
ܣܳܒ݂ܪܺܝܢ
ܗܳܠܶܝܢ ܪܘܶܝܢ
ܕ݁ܗܳܐ ܥܕ݂ܰܡܳܐ
ܠܗܳܫܳܐ ܬ݁ܠܳܬ݂
ܐܶܢܶܝܢ
ܫܳܥܺܝܢ܂</div>
<div type="v" n="16">ܐܶܠܳܐ
ܗܳܕ݂ܶܐ ܗ݈ܺܝ
ܕ݁ܰܐܡܺܝܪܳܐ
ܒ݁ܝܽܘܐܝܶܠ
ܢܒ݂ܺܝܳܐ܂</div>
<div type="v" n="17">ܢܶܗܘܶܐ
ܒ݁ܝܰܘܡܳܬ݂ܳܐ
ܐ݈ܚܪܳܝܶܐ
ܐܳܡܰܪ ܐܰܠܳܗܳܐ
ܐܶܫܽܘܕ݂ ܪܽܘܚܝ
ܥܰܠ ܟ݁ܽܠ
ܒ݁ܣܰܪ
ܘܢܶܬ݂ܢܰܒ݁ܽܘܢ
ܒ݁ܢܰܝܟ݁ܽܘܢ
ܘܰܒ݂ܢܳܬ݂ܟ݂ܽܘܢ
ܘܓ݂ܰܕ݁ܽܘܕ݂ܰܝܟ݁ܽܘܢ
ܚܶܙܘܳܢܶܐ
ܢܶܚܙܽܘܢ
ܘܩܰܫܺܝܫܰܝܟ݁ܽܘܢ
ܚܶܠܡܶܐ
ܢܶܚܠܡܽܘܢ܂</div>
<div type="v" n="18">ܘܥܰܠ
ܥܰܒ݂ܕ݁ܰܝ ܘܥܰܠ
ܐܰܡܗܳܬ݂ܝ
ܐܶܫܽܘܕ݂ ܪܽܘܚܝ
ܒ݁ܝܰܘܡܳܬ݂ܳܐ
ܗܳܢܽܘܢ
ܘܢܶܬ݂ܢܰܒ݁ܽܘܢ܂</div>
<div type="v" n="19">ܘܶܐܬ݁ܶܠ
ܐܳܬ݂ܘܳܬ݂ܳܐ
ܒ݁ܰܫܡܰܝܳܐ
ܘܰܓ݂ܒ݂ܰܪܘܳܬ݂ܳܐ
ܥܰܠ ܐܰܪܥܳܐ
ܕ݁ܡܳܐ ܘܢܽܘܪܳܐ
ܘܥܶܛܪܳܐ
ܕ݁ܰܬ݂ܢܳܢܳܐ܂</div>
<div type="v" n="20">ܫܶܡܫܳܐ
ܢܶܬ݂ܚܰܠܰܦ݂
ܒ݁ܥܰܡܛܳܢܳܐ
ܘܣܰܗܪܳܐ
ܒ݁ܰܕ݂ܡܳܐ
ܥܰܕ݂ܠܳܐ
ܢܺܐܬ݂ܶܐ
ܝܰܘܡܶܗ
ܕ݁ܡܳܪܝܳܐ
ܪܰܒ݁ܳܐ
ܘܰܕ݂ܚܺܝܠܳܐ܂</div>
<div type="v" n="21">ܘܢܶܗܘܶܐ
ܟ݁ܽܠ ܕ݁ܢܶܩܪܶܐ
ܫܡܶܗ ܕ݁ܡܳܪܝܳܐ
ܢܺܚܶܐ܂</div>
<div type="v" n="22">ܓ݁ܰܒ݂ܪܶܐ
ܒ݁ܢܰܝ
ܐܺܝܣܪܳܝܶܠ
ܫܡܰܥܘ ܡܶܠܶܐ
ܗܳܠܶܝܢ ܝܶܫܽܘܥ
ܢܳܨܪܳܝܳܐ
ܓ݁ܰܒ݂ܪܳܐ
ܕ݁ܡܶܢ ܐܰܠܳܗܳܐ
ܐܶܬ݂ܚܙܺܝ
ܠܘܳܬ݂ܟ݂ܽܘܢ
ܒ݁ܚܰܝܠܶܐ
ܘܒ݂ܳܐܬ݂ܘܳܬ݂ܳܐ
ܘܒ݂ܰܓ݂ܒ݂ܰܪܘܳܬ݂ܳܐ
ܐܰܝܠܶܝܢ
ܕ݁ܰܐܠܳܗܳܐ
ܥܒ݂ܰܕ݂
ܒ݁ܰܝܢܳܬ݂ܟ݂ܽܘܢ
ܒ݁ܺܐܝܕ݂ܶܗ
ܐܰܝܟ݂
ܕ݁ܰܐܢ݈ܬ݁ܽܘܢ
ܝܳܕ݂ܥܺܝܢ
ܐܢ݈ܬ݁ܽܘܢ܂</div>
<div type="v" n="23">ܠܗܳܢܳܐ
ܕ݁ܰܦ݂ܪܺܝܫ
ܗ݈ܘܳܐ ܠܳܗ
ܠܗܳܕ݂ܶܐ
ܒ݁ܰܡܩܰܕ݁ܡܽܘܬ݂
ܝܺܕ݂ܰܥܬ݂ܶܗ
ܘܰܒ݂ܨܶܒ݂ܝܳܢܶܗ
ܕ݁ܰܐܠܳܗܳܐ
ܐܰܫܠܶܡܬ݁ܽܘܢܳܝܗ݈ܝ
ܒ݁ܺܐܝܕ݂ܰܝ
ܪܰܫܺܝܥܶܐ
ܘܰܙܩܰܦ݂ܬ݁ܽܘܢ
ܘܰܩܛܰܠܬ݁ܽܘܢ܂</div>
<div type="v" n="24">ܐܰܠܳܗܳܐ
ܕ݁ܶܝܢ
ܐܰܩܺܝܡܶܗ
ܘܰܫܪܳܐ
ܚܶܒ݂ܠܶܝܗ
ܕ݁ܰܫܝܽܘܠ
ܡܶܛܽܠ ܕ݁ܠܳܐ
ܡܶܫܟ݁ܚܳܐ
ܗ݈ܘܳܬ݂
ܕ݁ܢܶܬ݁ܬ݁ܚܶܕ݂
ܒ݁ܳܗ
ܒ݁ܰܫܝܽܘܠ܂</div>
<div type="v" n="25">ܕ݁ܰܘܺܝܕ݂
ܓ݁ܶܝܪ ܐܶܡܰܪ
ܥܠܰܘܗ݈ܝ
ܡܩܰܕ݁ܶܡ
ܗ݈ܘܺܝܬ݂ ܚܳܙܶܐ
ܠܡܳܪܝ
ܒ݁ܟ݂ܽܠܙܒ݂ܰܢ
ܕ݁ܥܰܠ ܝܰܡܺܝܢܝ
ܗ݈ܽܘ ܕ݁ܠܳܐ
ܐܶܙܽܘܥ܂</div>
<div type="v" n="26">ܡܶܛܽܠ
ܗܳܢܳܐ
ܐܶܬ݂ܒ݁ܰܣܰܡ
ܠܶܒ݁ܝ
ܘܪܶܘܙܰܬ݂
ܬ݁ܶܫܒ݁ܽܘܚܬ݁ܝ
ܘܳܐܦ݂ ܦ݁ܰܓ݂ܪܝ
ܢܰܓ݁ܶܢ ܥܰܠ
ܣܰܒ݂ܪܳܐ܂</div>
<div type="v" n="27">ܡܶܛܽܠ
ܕ݁ܠܳܐ ܫܳܒ݂ܶܩ
ܐܰܢ݈ܬ݁
ܠܢܰܦ݂ܫܝ
ܒ݁ܰܫܝܽܘܠ ܘܠܳܐ
ܝܳܗܶܒ݂ ܐܰܢ݈ܬ݁
ܠܚܰܣܝܳܟ݂
ܕ݁ܢܶܚܙܶܐ
ܚܒ݂ܳܠܳܐ܂</div>
<div type="v" n="28">ܓ݁ܠܰܝܬ݁
ܠܺܝ ܐܽܘܪܚܳܐ
ܕ݁ܚܰܝܶܐ
ܬ݁ܶܡܠܶܝܢܝ
ܒ݁ܰܣܺܝܡܽܘܬ݂ܳܐ
ܥܰܡ
ܦ݁ܰܪܨܽܘܦ݁ܳܟ݂܂</div>
<div type="v" n="29">ܓ݁ܰܒ݂ܪܶܐ
ܐܰܚܰܝܢ ܡܰܦ݁ܰܣ
ܠܡܺܐܡܰܪ ܥܺܝܢ
ܒ݁ܰܓ݂ܠܶܐ
ܠܘܳܬ݂ܟ݂ܽܘܢ
ܥܰܠ ܪܺܝܫ
ܐܰܒ݂ܳܗܳܬ݂ܳܐ
ܕ݁ܰܘܺܝܕ݂
ܕ݁ܡܺܝܬ݂ ܘܳܐܦ݂
ܐܶܬ݂ܩܒ݂ܰܪ
ܘܒ݂ܶܝܬ݂
ܩܒ݂ܽܘܪܶܗ
ܐܺܝܬ݂ܰܘܗ݈ܝ
ܠܘܳܬ݂ܰܢ
ܥܕ݂ܰܡܳܐ
ܠܝܰܘܡܳܢܳܐ܂</div>
<div type="v" n="30">ܢܒ݂ܺܝܳܐ
ܗܘܳܐ ܓ݁ܶܝܪ
ܘܝܳܕ݂ܰܥ ܗ݈ܘܳܐ
ܕ݁ܡܰܘܡܳܬ݂ܳܐ
ܝܺܡܳܐ ܠܶܗ
ܐܰܠܳܗܳܐ ܕ݁ܡܶܢ
ܦ݁ܺܐܪܶܐ
ܕ݁ܟ݂ܰܪܣܳܟ݂
ܐܰܘܬ݁ܶܒ݂ ܥܰܠ
ܟ݁ܽܘܪܣܝܳܟ݂܂</div>
<div type="v" n="31">ܘܩܰܕ݁ܶܡ
ܚܙܳܐ ܘܡܰܠܶܠ
ܥܰܠ ܩܝܳܡܬ݁ܶܗ
ܕ݁ܰܡܫܺܝܚܳܐ
ܕ݁ܠܳܐ
ܐܶܫܬ݁ܒ݂ܶܩ
ܒ݁ܰܫܝܽܘܠ
ܐܳܦ݂ܠܳܐ
ܦ݁ܰܓ݂ܪܶܗ ܚܙܳܐ
ܚܒ݂ܳܠܳܐ܂</div>
<div type="v" n="32">ܠܗܳܢܳܐ
ܝܶܫܽܘܥ ܐܰܩܺܝܡ
ܐܰܠܳܗܳܐ
ܘܰܚܢܰܢ ܟ݁ܽܠܰܢ
ܣܳܗܕ݁ܰܘܗ݈ܝ܂</div>
<div type="v" n="33">ܘܗܽܘܝܽܘ
ܕ݁ܰܒ݂ܝܰܡܺܝܢܶܗ
ܕ݁ܰܐܠܳܗܳܐ
ܐܶܬ݁ܬ݁ܪܺܝܡ
ܘܰܢܣܰܒ݂ ܡܶܢ
ܐܰܒ݂ܳܐ
ܫܽܘܘ݈ܕ݁ܳܝܳܐ
ܕ݁ܥܰܠ ܪܽܘܚܳܐ
ܕ݁ܩܽܘܕ݂ܫܳܐ
ܘܶܐܫܰܕ݂
ܡܰܘܗܰܒ݂ܬ݁ܳܐ
ܗܳܕ݂ܶܐ ܕ݁ܗܳܐ
ܚܳܙܶܝܢ
ܐܢ݈ܬ݁ܽܘܢ
ܘܫܳܡܥܺܝܢ
ܐܢ݈ܬ݁ܽܘܢ܂</div>
<div type="v" n="34">ܠܳܐ ܗ݈ܘܳܐ
ܓ݁ܶܝܪ
ܕ݁ܰܘܺܝܕ݂ ܣܠܶܩ
ܠܰܫܡܰܝܳܐ
ܡܶܛܽܠ ܕ݁ܗܽܘ
ܐܶܡܰܪ ܕ݁ܶܐܡܰܪ
ܡܳܪܝܳܐ ܠܡܳܪܝ
ܬ݁ܶܒ݂ ܠܳܟ݂
ܡܶܢ ܝܰܡܺܝܢܝ܂</div>
<div type="v" n="35">ܥܕ݂ܰܡܳܐ
ܕ݁ܶܐܣܺܝܡ
ܒ݁ܥܶܠܕ݁ܒ݂ܳܒ݂ܰܝܟ݁
ܟ݁ܽܘܒ݂ܫܳܐ
ܠܪܶܓ݂ܠܰܝܟ݁܂</div>
<div type="v" n="36">ܫܰܪܺܝܪܳܐܝܺܬ݂
ܗܳܟ݂ܺܝܠ
ܢܶܕ݁ܰܥ ܟ݁ܽܠܶܗ
ܒ݁ܶܝܬ݂
ܐܺܝܣܪܳܝܶܠ
ܕ݁ܡܳܪܝܳܐ
ܘܰܡܫܺܝܚܳܐ
ܥܰܒ݂ܕ݁ܶܗ
ܐܰܠܳܗܳܐ
ܠܗܳܢܳܐ ܝܶܫܽܘܥ
ܕ݁ܰܐܢ݈ܬ݁ܽܘܢ
ܙܩܰܦ݂ܬ݁ܽܘܢ܂</div>
<div type="v" n="37">ܘܟ݂ܰܕ݂
ܫܡܰܥܘ ܗܳܠܶܝܢ
ܐܶܬ݂ܓ݁ܢܰܚܘ
ܒ݁ܠܶܒ݁ܗܽܘܢ
ܘܶܐܡܰܪܘ
ܠܫܶܡܥܽܘܢ
ܘܰܠܫܰܪܟ݁ܳܐ
ܕ݁ܰܫܠܺܝܚܶܐ
ܡܳܢܳܐ
ܢܶܥܒ݁ܶܕ݂
ܐܰܚܰܝܢ܂</div>
<div type="v" n="38">ܐܳܡܰܪ
ܠܗܽܘܢ ܫܶܡܥܽܘܢ
ܬ݁ܽܘܒ݂ܘ
ܘܰܥܡܰܕ݂ܘ
ܐ݈ܢܳܫ ܐ݈ܢܳܫ
ܡܶܢܟ݂ܽܘܢ
ܒ݁ܰܫܡܶܗ
ܕ݁ܡܳܪܝܳܐ
ܝܶܫܽܘܥ
ܠܫܽܘܒ݂ܩܳܢ
ܚܛܳܗܶܐ
ܕ݁ܰܬ݂ܩܰܒ݁ܠܽܘܢ
ܡܰܘܗܰܒ݂ܬ݁ܳܐ
ܕ݁ܪܽܘܚܳܐ
ܕ݁ܩܽܘܕ݂ܫܳܐ܂</div>
<div type="v" n="39">ܠܟ݂ܽܘܢ
ܓ݁ܶܝܪ ܗܘܳܐ
ܫܽܘܘ݈ܕ݁ܳܝܳܐ
ܘܠܰܒ݂ܢܰܝܟ݁ܽܘܢ
ܘܰܠܟ݂ܽܠܗܽܘܢ
ܐܰܝܠܶܝܢ
ܕ݁ܪܰܚܺܝܩܺܝܢ
ܐܰܝܠܶܝܢ ܕ݁ܗܽܘ
ܐܰܠܳܗܳܐ
ܢܶܩܪܶܐ
ܐܶܢܽܘܢ܂</div>
<div type="v" n="40">ܘܰܒ݂ܡܶܠܶܐ
ܐ݈ܚܪܳܢܝܳܬ݂ܳܐ
ܣܰܓ݁ܺܝܳܐܬ݂ܳܐ
ܡܣܰܗܶܕ݂ ܗ݈ܘܳܐ
ܠܗܽܘܢ ܘܒ݂ܳܥܶܐ
ܗ݈ܘܳܐ ܡܶܢܗܽܘܢ
ܟ݁ܰܕ݂ ܐܳܡܰܪ
ܚܝܰܘ ܡܶܢ
ܫܰܪܒ݁ܬ݂ܳܐ
ܗܳܕ݂ܶܐ
ܡܥܰܩܰܡܬ݁ܳܐ܂</div>
<div type="v" n="41">ܘܐ݈ܢܳܫܺܝܢ
ܡܶܢܗܽܘܢ
ܥܬ݂ܺܝܕ݂ܳܐܝܺܬ݂
ܩܰܒ݁ܶܠܘ
ܡܶܠܬ݂ܶܗ
ܘܗܰܝܡܶܢܘ
ܘܰܥܡܰܕ݂ܘ
ܘܶܐܬ݁ܬ݁ܰܘܣܰܦ݂ܘ
ܒ݁ܗܰܘ ܝܰܘܡܳܐ
ܐܰܝܟ݂
ܬ݁ܠܳܬ݂ܳܐ
ܐܰܠܦ݂ܺܝܢ
ܢܰܦ݂ܫܳܢ܂</div>
<div type="v" n="42">ܘܰܐܡܺܝܢܺܝܢ
ܗ݈ܘܰܘ
ܒ݁ܝܽܘܠܦ݁ܳܢܳܐ
ܕ݁ܰܫܠܺܝܚܶܐ
ܘܡܶܫܬ݁ܰܘܬ݁ܦ݂ܺܝܢ
ܗ݈ܘܰܘ
ܒ݁ܰܨܠܽܘܬ݂ܳܐ
ܘܒ݂ܰܩܨܳܝܳܐ
ܕ݁ܶܐܘܟ݂ܰܪܺܣܛܺܝܰܐ܂</div>
<div type="v" n="43">ܘܗܳܘܝܳܐ
ܗ݈ܘܳܬ݂
ܕ݁ܶܚܠܬ݂ܳܐ
ܠܟ݂ܽܠ ܢܦ݂ܶܫ
ܘܳܐܬ݂ܘܳܬ݂ܳܐ
ܣܰܓ݁ܺܝܳܐܬ݂ܳܐ
ܘܰܓ݂ܒ݂ܰܪܘܳܬ݂ܳܐ
ܗܳܘܝܳܢ ܗ݈ܘܰܝ
ܒ݁ܝܰܕ݂
ܫܠܺܝܚܶܐ
ܒ݁ܽܐܘܪܺܫܠܶܡ܂</div>
<div type="v" n="44">ܘܟ݂ܽܠܗܽܘܢ
ܐܰܝܠܶܝܢ
ܕ݁ܗܰܝܡܶܢܘ
ܗ݈ܘܰܘ
ܐܰܟ݂ܚܕ݂ܳܐ
ܗܘܰܘ
ܘܟ݂ܽܠܡܶܕ݁ܶܡ
ܕ݁ܺܐܝܬ݂ ܗ݈ܘܳܐ
ܠܗܽܘܢ
ܕ݁ܓ݂ܰܘܳܐ
ܗܘܳܐ܂</div>
<div type="v" n="45">ܘܰܐܝܠܶܝܢ
ܕ݁ܺܐܝܬ݂ ܗ݈ܘܳܐ
ܠܗܽܘܢ
ܩܶܢܝܳܢܳܐ
ܡܙܰܒ݁ܢܺܝܢ
ܗ݈ܘܰܘ ܠܶܗ
ܘܰܡܦ݂ܰܠܓ݂ܺܝܢ
ܗ݈ܘܰܘ ܠܐ݈ܢܳܫ
ܐ݈ܢܳܫ ܐܰܝܟ݂
ܡܶܕ݁ܶܡ
ܕ݁ܰܣܢܺܝܩ
ܗ݈ܘܳܐ܂</div>
<div type="v" n="46">ܘܟ݂ܽܠܝܽܘܡ
ܐܰܡܺܝܢܺܝܢ
ܗ݈ܘܰܘ
ܒ݁ܗܰܝܟ݁ܠܳܐ
ܒ݁ܰܚܕ݂ܳܐ
ܢܦ݂ܶܫ
ܘܰܒ݂ܒ݂ܰܝܬ݁ܳܐ
ܩܳܨܶܝܢ ܗ݈ܘܰܘ
ܦ݁ܪܺܝܣܬ݁ܳܐ
ܘܰܡܩܰܒ݁ܠܺܝܢ
ܗ݈ܘܰܘ
ܣܰܝܒ݁ܳܪܬ݁ܳܐ
ܟ݁ܰܕ݂ ܪܳܘܙܺܝܢ
ܘܒ݂ܰܒ݂ܪܺܝܪܽܘܬ݂ܳܐ
ܕ݁ܠܶܒ݁ܗܽܘܢ܂</div>
<div type="v" n="47">ܡܫܰܒ݁ܚܺܝܢ
ܗ݈ܘܰܘ
ܠܰܐܠܳܗܳܐ
ܟ݁ܰܕ݂
ܝܺܗܺܝܒ݂ܺܝܢ
ܒ݁ܪܰܚܡܶܐ
ܩܕ݂ܳܡ ܟ݁ܽܠܶܗ
ܥܰܡܳܐ ܘܡܳܪܰܢ
ܡܰܘܣܶܦ݂ ܗ݈ܘܳܐ
ܟ݁ܽܠܝܽܘܡ
ܠܰܐܝܠܶܝܢ
ܕ݁ܚܳܐܶܝܢ
ܒ݁ܥܺܕ݈݁ܬ݁ܳܐ܂</div>
</div>
<div type="ch" n="3">
<div type="title" n="title"> ܀ ܦܪܟܣܣ
ܕܫܠܝ̈ܚܐ ܓܓ </div>
<div type="v" n="1">ܘܰܗܘܳܐ
ܕ݁ܟ݂ܰܕ݂
ܣܳܠܩܺܝܢ
ܫܶܡܥܽܘܢ
ܟ݁ܺܐܦ݂ܳܐ
ܘܝܽܘܚܰܢܳܢ
ܐܰܟ݂ܚܕ݂ܳܐ
ܠܗܰܝܟ݁ܠܳܐ
ܒ݁ܥܶܕ݁ܳܢܳܐ
ܕ݁ܰܨܠܽܘܬ݂ܳܐ
ܕ݁ܰܬ݂ܫܰܥ
ܫܳܥܺܝܢ܂</div>
<div type="v" n="2">ܘܗܳܐ
ܓ݁ܰܒ݂ܪܳܐ ܚܰܕ݂
ܚܓ݂ܺܝܪܳܐ
ܕ݁ܡܶܢ ܟ݁ܪܶܣ
ܐܶܡܶܗ
ܫܩܺܝܠܺܝܢ
ܗ݈ܘܰܘ ܐ݈ܢܳܫܳܐ
ܐܰܝܠܶܝܢ
ܕ݁ܰܡܥܳܕ݂ܺܝܢ
ܗ݈ܘܰܘ
ܡܰܝܬ݁ܶܝܢ
ܘܣܳܝܡܺܝܢ ܠܶܗ
ܒ݁ܬ݂ܰܪܥܳܐ
ܕ݁ܗܰܝܟ݁ܠܳܐ
ܕ݁ܡܶܬ݂ܩܪܶܐ
ܫܰܦ݁ܺܝܪܳܐ
ܕ݁ܢܶܗܘܶܐ
ܫܳܐܶܠ
ܙܶܕ݂ܩܬ݂ܳܐ ܡܶܢ
ܗܳܢܽܘܢ
ܕ݁ܥܳܐܠܺܝܢ
ܠܗܰܝܟ݁ܠܳܐ܂</div>
<div type="v" n="3">ܗܳܢܳܐ
ܟ݁ܰܕ݂ ܚܙܳܐ
ܠܫܶܡܥܽܘܢ
ܘܰܠܝܽܘܚܰܢܳܢ
ܕ݁ܥܳܐܠܺܝܢ
ܠܗܰܝܟ݁ܠܳܐ
ܒ݁ܳܥܶܐ ܗ݈ܘܳܐ
ܡܶܢܗܽܘܢ
ܕ݁ܢܶܬ݁ܠܽܘܢ
ܠܶܗ
ܙܶܕ݂ܩܬ݂ܳܐ܂</div>
<div type="v" n="4">ܘܚܳܪܘ ܒ݁ܶܗ
ܫܶܡܥܽܘܢ
ܘܝܽܘܚܰܢܳܢ
ܘܶܐܡܰܪܘ ܠܶܗ
ܚܽܘܪ ܒ݁ܰܢ܂</div>
<div type="v" n="5">ܗܽܘ ܕ݁ܶܝܢ
ܚܳܪ ܒ݁ܗܽܘܢ
ܟ݁ܰܕ݂ ܣܳܒ݂ܰܪ
ܗ݈ܘܳܐ ܠܡܶܣܰܒ݂
ܡܶܢܗܽܘܢ
ܡܶܕ݁ܶܡ܂</div>
<div type="v" n="6">ܐܳܡܰܪ ܠܶܗ
ܫܶܡܥܽܘܢ
ܕ݁ܰܗܒ݂ܳܐ
ܘܣܺܐܡܳܐ ܠܰܝܬ݁
ܠܺܝ ܐܶܠܳܐ
ܡܶܕ݁ܶܡ
ܕ݁ܺܐܝܬ݂ ܠܺܝ
ܝܳܗܶܒ݂ ܐ݈ܢܳܐ
ܠܳܟ݂ ܒ݁ܰܫܡܶܗ
ܕ݁ܝܶܫܽܘܥ
ܡܫܺܝܚܳܐ
ܢܳܨܪܳܝܳܐ ܩܽܘܡ
ܗܰܠܶܟ݂܂</div>
<div type="v" n="7">ܘܰܐܚܕ݁ܶܗ
ܒ݁ܺܐܝܕ݂ܶܗ
ܕ݁ܝܰܡܺܝܢܳܐ
ܘܰܐܩܺܝܡܶܗ
ܘܒ݂ܳܗ
ܒ݁ܫܳܥܬ݂ܳܐ ܫܰܪ
ܪܶܓ݂ܠܰܘܗ݈ܝ
ܘܥܶܩܒ݂ܰܘܗ݈ܝ܂</div>
<div type="v" n="8">ܘܰܫܘܰܪ ܩܳܡ
ܘܗܰܠܶܟ݂ ܘܥܰܠ
ܥܰܡܗܽܘܢ
ܠܗܰܝܟ݁ܠܳܐ
ܟ݁ܰܕ݂ ܡܗܰܠܶܟ݂
ܘܰܡܫܰܘܰܪ
ܘܰܡܫܰܒ݁ܰܚ
ܠܰܐܠܳܗܳܐ܂</div>
<div type="v" n="9">ܘܰܚܙܰܐܘܽܗ݈ܝ
ܟ݁ܽܠܶܗ ܥܰܡܳܐ
ܟ݁ܰܕ݂ ܡܗܰܠܶܟ݂
ܘܰܡܫܰܒ݁ܰܚ
ܠܰܐܠܳܗܳܐ܂</div>
<div type="v" n="10">ܘܶܐܫܬ݁ܰܘܕ݁ܰܥܘ
ܕ݁ܗܽܘܝܽܘ ܗܰܘ
ܚܳܕ݂ܽܘܪܳܐ
ܕ݁ܝܳܬ݂ܶܒ݂
ܗ݈ܘܳܐ
ܟ݁ܽܠܝܽܘܡ
ܘܫܳܐܶܠ
ܙܶܕ݂ܩܬ݂ܳܐ ܥܰܠ
ܬ݁ܰܪܥܳܐ
ܕ݁ܡܶܬ݂ܩܪܶܐ
ܫܰܦ݁ܺܝܪܳܐ
ܘܶܐܬ݂ܡܠܺܝܘ
ܬ݁ܶܡܗܳܐ
ܘܕ݂ܽܘܡܳܪܳܐ
ܥܰܠ ܡܶܕ݁ܶܡ
ܕ݁ܰܗܘܳܐ܂</div>
<div type="v" n="11">ܘܟ݂ܰܕ݂
ܐܰܚܺܝܕ݂ ܗܘܳܐ
ܠܫܶܡܥܽܘܢ
ܘܰܠܝܽܘܚܰܢܳܢ
ܪܗܶܛ ܟ݁ܽܠܶܗ
ܥܰܡܳܐ ܟ݁ܰܕ݂
ܬ݁ܰܗܺܝܪ
ܠܘܳܬ݂ܗܽܘܢ
ܠܶܐܣܛܘܳܐ
ܕ݁ܡܶܬ݂ܩܪܶܐ
ܕ݁ܰܫܠܶܝܡܽܘܢ܂</div>
<div type="v" n="12">ܘܟ݂ܰܕ݂
ܚܙܳܐ ܫܶܡܥܽܘܢ
ܥܢܳܐ ܘܶܐܡܰܪ
ܠܗܽܘܢ
ܓ݁ܰܒ݂ܪܶܐ
ܒ݁ܢܰܝ
ܐܺܝܣܪܳܝܶܠ
ܡܳܢܳܐ
ܡܶܬ݁ܕ݁ܰܡܪܺܝܢ
ܐܢ݈ܬ݁ܽܘܢ
ܒ݁ܗܳܢܳܐ ܐܰܘ
ܒ݁ܰܢ ܡܳܢܳܐ
ܚܳܝܪܺܝܢ
ܐܢ݈ܬ݁ܽܘܢ
ܐܰܝܟ݂ ܗܰܘ
ܕ݁ܰܒ݂ܚܰܝܠܳܐ
ܕ݁ܺܝܠܰܢ ܐܰܘ
ܒ݁ܫܽܘܠܛܳܢܰܢ
ܥܒ݂ܰܕ݂ܢ
ܗܳܕ݂ܶܐ
ܕ݁ܰܢܗܰܠܶܟ݂
ܗܳܢܳܐ܂</div>
<div type="v" n="13">ܐܰܠܳܗܶܗ
ܗ݈ܽܘ
ܕ݁ܰܐܒ݂ܪܳܗܳܡ
ܘܕ݂ܺܐܝܣܚܳܩ
ܘܰܕ݂ܝܰܥܩܽܘܒ݂
ܐܰܠܳܗܳܐ
ܕ݁ܰܐܒ݂ܳܗܳܬ݂ܰܢ
ܫܰܒ݁ܰܚ
ܠܰܒ݂ܪܶܗ
ܝܶܫܽܘܥ ܗܰܘ
ܕ݁ܰܐܢ݈ܬ݁ܽܘܢ
ܐܰܫܠܶܡܬ݁ܽܘܢ
ܘܰܟ݂ܦ݂ܰܪܬ݁ܽܘܢ
ܒ݁ܶܗ ܩܕ݂ܳܡ
ܐܰܦ݁ܰܘܗ݈ܝ
ܕ݁ܦ݂ܺܝܠܰܛܳܘܣ
ܟ݁ܰܕ݂ ܗܽܘ
ܙܰܕ݁ܶܩ ܗ݈ܘܳܐ
ܕ݁ܢܶܫܪܶܝܘܗ݈ܝ܂</div>
<div type="v" n="14">ܐܰܢ݈ܬ݁ܽܘܢ
ܕ݁ܶܝܢ
ܒ݁ܩܰܕ݁ܺܝܫܳܐ
ܘܙܰܕ݁ܺܝܩܳܐ
ܟ݁ܦ݂ܰܪܬ݁ܽܘܢ
ܘܫܶܐܠܬ݁ܽܘܢ
ܠܟ݂ܽܘܢ
ܠܓ݂ܰܒ݂ܪܳܐ
ܩܳܛܽܘܠܳܐ
ܕ݁ܢܶܬ݂ܺܝܗܶܒ݂
ܠܟ݂ܽܘܢ܂</div>
<div type="v" n="15">ܘܰܠܗܰܘ
ܪܺܫܳܐ ܕ݁ܚܰܝܶܐ
ܩܛܰܠܬ݁ܽܘܢ
ܕ݁ܠܶܗ ܐܰܩܺܝܡ
ܐܰܠܳܗܳܐ ܡܶܢ
ܒ݁ܶܝܬ݂
ܡܺܝܬ݂ܶܐ
ܘܰܚܢܰܢ ܟ݁ܽܠܰܢ
ܣܳܗܕ݁ܰܘܗ݈ܝ܂</div>
<div type="v" n="16">ܘܰܒ݂ܗܰܝܡܳܢܽܘܬ݂ܳܐ
ܕ݁ܰܫܡܶܗ
ܠܗܳܢܳܐ
ܕ݁ܚܳܙܶܝܢ
ܐܢ݈ܬ݁ܽܘܢ
ܘܝܳܕ݂ܥܺܝܢ
ܐܢ݈ܬ݁ܽܘܢ ܗܽܘ
ܐܰܫܰܪ ܘܰܐܣܺܝ
ܘܗܰܝܡܳܢܽܘܬ݂ܳܐ
ܕ݁ܒ݂ܶܗ
ܝܶܗܒ݁ܰܬ݂ ܠܶܗ
ܗܳܕ݂ܶܐ
ܚܠܺܝܡܽܘܬ݂ܳܐ
ܩܕ݂ܳܡ
ܟ݁ܽܠܟ݂ܽܘܢ܂</div>
<div type="v" n="17">ܒ݁ܪܰܡ
ܗܳܫܳܐ ܐܰܚܰܝ
ܝܳܕ݂ܰܥ ܐ݈ܢܳܐ
ܕ݁ܰܒ݂ܛܽܘܥܝܰܝ
ܥܒ݂ܰܕ݁ܬ݁ܽܘܢ
ܗܳܕ݂ܶܐ ܐܰܝܟ݂
ܕ݁ܰܥܒ݂ܰܕ݂ܘ
ܪܺܫܰܝܟ݁ܽܘܢ܂</div>
<div type="v" n="18">ܘܰܐܠܳܗܳܐ
ܐܰܝܟ݂ ܡܶܕ݁ܶܡ
ܕ݁ܩܰܕ݁ܶܡ
ܐܰܟ݂ܪܶܙ
ܒ݁ܦ݂ܽܘܡ
ܟ݁ܽܠܗܽܘܢ
ܢܒ݂ܺܝܶܐ
ܕ݁ܢܶܚܰܫ
ܡܫܺܝܚܶܗ ܡܰܠܺܝ
ܗܳܟ݂ܰܢܳܐ܂</div>
<div type="v" n="19">ܬ݁ܽܘܒ݂ܘ
ܗܳܟ݂ܺܝܠ
ܘܶܐܬ݂ܦ݁ܢܰܘ
ܐܰܝܟ݁ܰܢܳܐ
ܕ݁ܢܶܬ݂ܥܛܽܘܢ
ܚܛܳܗܰܝܟ݁ܽܘܢ
ܘܢܺܐܬ݂ܽܘܢ
ܠܟ݂ܽܘܢ
ܙܰܒ݂ܢܶܐ
ܕ݁ܰܢܝܳܚܬ݁ܳܐ
ܡܶܢ ܩܕ݂ܳܡ
ܦ݁ܰܪܨܽܘܦ݁ܶܗ
ܕ݁ܡܳܪܝܳܐ܂</div>
<div type="v" n="20">ܘܰܢܫܰܕ݁ܰܪ
ܠܟ݂ܽܘܢ
ܠܰܐܝܢܳܐ
ܕ݁ܰܡܛܰܝܰܒ݂
ܗ݈ܘܳܐ ܠܟ݂ܽܘܢ
ܠܝܶܫܽܘܥ
ܡܫܺܝܚܳܐ܂</div>
<div type="v" n="21">ܕ݁ܠܶܗ
ܘܳܠܶܐ
ܠܰܫܡܰܝܳܐ
ܕ݁ܰܢܩܰܒ݁ܠܽܘܢ
ܥܕ݂ܰܡܳܐ
ܠܡܽܘܠܳܝܳܐ
ܕ݁ܙܰܒ݂ܢܶܐ
ܕ݁ܟ݂ܽܠܗܶܝܢ
ܐܰܝܠܶܝܢ
ܕ݁ܡܰܠܶܠ
ܐܰܠܳܗܳܐ
ܒ݁ܦ݂ܽܘܡܳܐ
ܕ݁ܰܢܒ݂ܺܝܰܘܗ݈ܝ
ܩܰܕ݁ܺܝܫܶܐ
ܕ݁ܡܶܢ ܥܳܠܰܡ܂</div>
<div type="v" n="22">ܡܽܘܫܶܐ
ܓ݁ܶܝܪ ܐܶܡܰܪ
ܕ݁ܰܢܒ݂ܺܝܳܐ
ܢܩܺܝܡ ܠܟ݂ܽܘܢ
ܡܳܪܝܳܐ ܡܶܢ
ܐܰܚܰܝܟ݁ܽܘܢ
ܐܰܟ݂ܘܳܬ݂ܝ ܠܶܗ
ܫܡܰܥܘ ܒ݁ܟ݂ܽܠ
ܡܳܐ ܕ݁ܰܢܡܰܠܶܠ
ܥܰܡܟ݂ܽܘܢ܂</div>
<div type="v" n="23">ܘܬ݂ܶܗܘܶܐ
ܟ݁ܽܠ ܢܰܦ݂ܫܳܐ
ܐܰܝܕ݂ܳܐ ܕ݁ܠܳܐ
ܬ݁ܶܫܡܰܥ
ܠܰܢܒ݂ܺܝܳܐ ܗܰܘ
ܬ݁ܺܐܒ݂ܰܕ݂
ܢܰܦ݂ܫܳܐ ܗܳܝ
ܡܶܢ ܥܰܡܳܗ܂</div>
<div type="v" n="24">ܘܰܢܒ݂ܺܝܶܐ
ܟ݁ܽܠܗܽܘܢ ܡܶܢ
ܫܡܽܘܐܝܶܠ
ܘܰܐܝܠܶܝܢ
ܕ݁ܡܶܢ
ܒ݁ܳܬ݂ܪܶܗ ܗܘܰܘ
ܡܰܠܶܠܘ
ܘܰܐܟ݂ܪܶܙܘ ܥܰܠ
ܝܰܘܡܳܬ݂ܳܐ
ܗܳܢܽܘܢ܂</div>
<div type="v" n="25">ܐܰܢ݈ܬ݁ܽܘܢ
ܐܶܢܽܘܢ
ܒ݁ܢܰܝܗܽܘܢ
ܕ݁ܰܢܒ݂ܺܝܶܐ
ܘܰܕ݁ܕ݂ܺܝܰܬ݂ܺܩܺܐ
ܐܰܝܕ݂ܳܐ ܕ݁ܣܳܡ
ܐܰܠܳܗܳܐ
ܠܰܐܒ݂ܳܗܳܬ݂ܰܢ
ܟ݁ܰܕ݂ ܐܶܡܰܪ
ܠܰܐܒ݂ܪܳܗܳܡ
ܕ݁ܰܒ݂ܙܰܪܥܳܟ݂
ܢܶܬ݂ܒ݁ܰܪܟ݂ܳܢ
ܟ݁ܽܠܗܶܝܢ
ܫܰܪܒ݁ܳܬ݂ܳܐ
ܕ݁ܰܐܪܥܳܐ܂</div>
<div type="v" n="26">ܠܟ݂ܽܘܢ
ܡܶܢ ܩܕ݂ܺܝܡ
ܐܰܩܺܝܡ
ܘܫܰܕ݁ܰܪ
ܐܰܠܳܗܳܐ
ܠܰܒ݂ܪܶܗ ܟ݁ܰܕ݂
ܡܒ݂ܰܪܶܟ݂
ܠܟ݂ܽܘܢ ܐܶܢ
ܬ݁ܶܬ݂ܦ݁ܢܽܘܢ
ܘܰܬ݁ܬ݂ܽܘܒ݂ܽܘܢ
ܡܶܢ
ܒ݁ܺܝܫܳܬ݂ܟ݂ܽܘܢ܂</div>
</div>
<div type="ch" n="4">
<div type="title" n="title"> ܀ ܦܪܟܣܣ
ܕܫܠܝ̈ܚܐ ܕܕ </div>
<div type="v" n="1">ܘܟ݂ܰܕ݂
ܗܳܠܶܝܢ ܡܶܠܶܐ
ܡܡܰܠܠܺܝܢ
ܗ݈ܘܰܘ ܠܥܰܡܳܐ
ܩܳܡܘ ܥܠܰܝܗܽܘܢ
ܟ݁ܳܗܢܶܐ
ܘܙܰܕ݁ܽܘܩܳܝܶܐ
ܘܰܐܪܟ݂ܽܘܢܶܐ
ܕ݁ܗܰܝܟ݁ܠܳܐ܂</div>
<div type="v" n="2">ܟ݁ܰܕ݂
ܡܶܬ݂ܚܰܡܬ݂ܺܝܢ
ܗ݈ܘܰܘ
ܥܠܰܝܗܽܘܢ
ܕ݁ܡܰܠܦ݂ܺܝܢ
ܠܥܰܡܳܐ
ܘܡܰܟ݂ܪܙܺܝܢ
ܒ݁ܰܡܫܺܝܚܳܐ
ܥܰܠ ܩܝܳܡܬ݁ܳܐ
ܕ݁ܡܶܢ ܒ݁ܶܝܬ݂
ܡܺܝܬ݂ܶܐ܂</div>
<div type="v" n="3">ܘܰܐܪܡܺܝܘ
ܥܠܰܝܗܽܘܢ
ܐܺܝܕ݂ܰܝܳܐ
ܘܰܢܛܰܪܘ
ܐܶܢܽܘܢ
ܠܝܰܘܡܳܐ
ܐ݈ܚܪܺܢܳܐ
ܡܶܛܽܠ
ܕ݁ܰܩܪܶܒ݂
ܗ݈ܘܳܐ ܠܶܗ
ܪܰܡܫܳܐ܂</div>
<div type="v" n="4">ܘܣܰܓ݁ܺܝܶܐܐ
ܕ݁ܰܫܡܰܥܘ
ܗ݈ܘܰܘ ܡܶܠܬ݂ܳܐ
ܗܰܝܡܶܢܘ ܗ݈ܘܰܘ
ܘܺܐܝܬ݂ܰܝܗܽܘܢ
ܗ݈ܘܰܘ
ܒ݁ܡܶܢܝܳܢܳܐ
ܐܰܝܟ݂ ܚܰܡܫܳܐ
ܐܰܠܦ݂ܺܝܢ
ܓ݁ܰܒ݂ܪܺܝܢ܂</div>
<div type="v" n="5">ܘܰܠܝܰܘܡܳܐ
ܐ݈ܚܪܺܢܳܐ
ܐܶܬ݂ܟ݁ܰܢܰܫܘ
ܐܰܪܟ݂ܽܘܢܶܐ
ܘܩܰܫܺܝܫܶܐ
ܘܣܳܦ݂ܪܶܐ܂</div>
<div type="v" n="6">ܘܳܐܦ݂
ܚܰܢܳܢ ܪܰܒ݁
ܟ݁ܳܗܢܶܐ
ܘܩܰܝܳܦ݂ܳܐ
ܘܝܽܘܚܰܢܳܢ
ܘܰܐܠܶܟ݁ܣܰܢܕ݁ܪܳܘܣ
ܘܰܐܝܠܶܝܢ
ܕ݁ܺܐܝܬ݂ܰܝܗܽܘܢ
ܗ݈ܘܰܘ ܡܶܢ
ܫܰܪܒ݁ܬ݂ܳܐ
ܕ݁ܪܰܒ݁ܰܝ
ܟ݁ܳܗܢܶܐ܂</div>
<div type="v" n="7">ܘܟ݂ܰܕ݂
ܐܰܩܺܝܡܘ
ܐܶܢܽܘܢ
ܒ݁ܰܡܨܰܥܬ݂ܳܐ
ܡܫܰܐܠܺܝܢ
ܗ݈ܘܰܘ ܠܗܽܘܢ
ܕ݁ܒ݂ܰܐܝܢܳܐ
ܚܺܝܠ ܐܰܘ
ܒ݁ܰܐܝܢܳܐ ܫܶܡ
ܥܒ݂ܰܕ݁ܬ݁ܽܘܢ
ܗܳܕ݂ܶܐ܂</div>
<div type="v" n="8">ܗܳܝܕ݁ܶܝܢ
ܫܶܡܥܽܘܢ
ܟ݁ܺܐܦ݂ܳܐ
ܐܶܬ݂ܡܠܺܝ
ܪܽܘܚܳܐ
ܕ݁ܩܽܘܕ݂ܫܳܐ
ܘܶܐܡܰܪ ܠܗܽܘܢ
ܐܰܪܟ݂ܽܘܢܰܘܗ݈ܝ
ܕ݁ܥܰܡܳܐ
ܘܩܰܫܺܝܫܶܐ
ܕ݁ܒ݂ܶܝܬ݂
ܐܺܝܣܪܳܝܶܠ
ܫܡܰܥܘ܂</div>
<div type="v" n="9">ܐܶܢ ܚܢܰܢ
ܝܰܘܡܳܢܳܐ
ܡܶܬ݁ܕ݂ܺܝܢܺܝܢ
ܚ݈ܢܰܢ
ܡܶܢܟ݂ܽܘܢ ܥܰܠ
ܫܰܦ݁ܺܝܪܬ݁ܳܐ
ܕ݁ܰܗܘܳܬ݂
ܠܒ݂ܰܪܢܳܫܳܐ
ܟ݁ܪܺܝܗܳܐ
ܕ݁ܰܒ݂ܡܳܢܳܐ
ܗܳܢܳܐ
ܐܶܬ݂ܰܐܣܺܝ܂</div>
<div type="v" n="10">ܗܳܕ݂ܶܐ
ܬ݁ܶܬ݂ܺܝܕ݂ܰܥ
ܠܟ݂ܽܘܢ
ܘܰܠܟ݂ܽܠܶܗ
ܥܰܡܳܐ
ܕ݁ܺܐܝܣܪܳܝܶܠ
ܕ݁ܒ݂ܰܫܡܶܗ
ܕ݁ܝܶܫܽܘܥ
ܡܫܺܝܚܳܐ
ܢܳܨܪܳܝܳܐ ܗܰܘ
ܕ݁ܰܐܢ݈ܬ݁ܽܘܢ
ܙܩܰܦ݂ܬ݁ܽܘܢܳܝܗ݈ܝ
ܗܰܘ ܕ݁ܰܐܩܺܝܡ
ܐܰܠܳܗܳܐ ܡܶܢ
ܒ݁ܶܝܬ݂
ܡܺܝܬ݂ܶܐ ܒ݁ܶܗ
ܒ݁ܗܰܘ ܗܳܐ
ܩܳܐܶܡ ܗܳܢܳܐ
ܩܕ݂ܳܡܰܝܟ݁ܽܘܢ
ܟ݁ܰܕ݂ ܚܠܺܝܡ܂</div>
<div type="v" n="11">ܗܳܢܰܘ
ܟ݁ܺܐܦ݂ܳܐ
ܕ݁ܰܐܣܠܺܝܬ݁ܽܘܢ
ܐܰܢ݈ܬ݁ܽܘܢ
ܒ݁ܰܢܳܝܶܐ ܘܗܽܘ
ܗܘܳܐ ܠܪܺܝܫ
ܩܰܪܢܳܐ܂</div>
<div type="v" n="12">ܘܠܰܝܬ݁
ܒ݁ܐ݈ܢܳܫ
ܐ݈ܚܪܺܝܢ
ܦ݁ܽܘܪܩܳܢܳܐ
ܠܳܐ ܓ݁ܶܝܪ
ܐܺܝܬ݂ ܫܡܳܐ
ܐ݈ܚܪܺܢܳܐ
ܬ݁ܚܶܝܬ݂
ܫܡܰܝܳܐ
ܕ݁ܶܐܬ݂ܺܝܗܶܒ݂
ܠܰܒ݂ܢܰܝܢܳܫܳܐ
ܕ݁ܒ݂ܶܗ ܘܳܠܶܐ
ܠܡܶܚܳܐ܂</div>
<div type="v" n="13">ܘܟ݂ܰܕ݂
ܫܡܰܥܘ ܡܶܠܬ݂ܶܗ
ܕ݁ܫܶܡܥܽܘܢ
ܘܰܕ݂ܝܽܘܚܰܢܳܢ
ܕ݁ܥܺܝܢ
ܒ݁ܰܓ݂ܠܶܐ
ܐܰܡܪܽܘܗ
ܐܶܣܬ݁ܰܟ݁ܰܠܘ
ܕ݁ܠܳܐ
ܝܳܕ݂ܥܺܝܢ
ܣܶܦ݂ܪܳܐ
ܘܗܶܕ݂ܝܽܘܛܶܐ
ܐܶܢܽܘܢ
ܘܰܬ݂ܗܰܪܘ
ܒ݁ܗܽܘܢ
ܘܶܐܫܬ݁ܰܘܕ݁ܰܥܘ
ܐܶܢܽܘܢ ܕ݁ܥܰܡ
ܝܶܫܽܘܥ
ܡܶܬ݂ܗܰܦ݁ܟ݂ܺܝܢ
ܗ݈ܘܰܘ܂</div>
<div type="v" n="14">ܘܚܳܙܶܝܢ
ܗ݈ܘܰܘ ܕ݁ܩܳܐܶܡ
ܗ݈ܘܳܐ ܥܰܡܗܽܘܢ
ܚܓ݂ܺܝܪܳܐ ܗܰܘ
ܕ݁ܶܐܬ݂ܰܐܣܺܝ
ܘܠܳܐ
ܡܶܫܟ݁ܚܺܝܢ
ܗ݈ܘܰܘ ܡܶܕ݁ܶܡ
ܠܡܺܐܡܰܪ
ܠܽܘܩܒ݂ܰܠܗܽܘܢ܂</div>
<div type="v" n="15">ܗܳܝܕ݁ܶܝܢ
ܦ݁ܩܰܕ݂ܘ
ܕ݁ܢܰܦ݁ܩܽܘܢ
ܐܶܢܽܘܢ ܡܶܢ
ܟ݁ܶܢܫܗܽܘܢ
ܘܳܐܡܪܺܝܢ
ܗ݈ܘܰܘ ܚܰܕ݂
ܠܚܰܕ݂܂</div>
<div type="v" n="16">ܡܳܢܳܐ
ܢܶܥܒ݁ܶܕ݂
ܠܗܽܘܢ
ܠܓ݂ܰܒ݂ܪܶܐ
ܗܳܠܶܝܢ ܗܳܐ
ܓ݁ܶܝܪ ܐܳܬ݂ܳܐ
ܓ݁ܠܺܝܬ݂ܳܐ
ܕ݁ܰܗܘܳܬ݂
ܒ݁ܺܐܝܕ݂ܰܝܗܽܘܢ
ܠܟ݂ܽܠܗܽܘܢ
ܥܳܡܽܘܪܶܝܗ
ܕ݁ܽܐܘܪܺܫܠܶܡ
ܐܶܬ݂ܝܰܕ݂ܥܰܬ݂
ܘܠܳܐ
ܡܶܫܟ݁ܚܺܝܢܰܢ
ܕ݁ܢܶܟ݂ܦ݁ܽܘܪ܂</div>
<div type="v" n="17">ܐܶܠܳܐ
ܕ݁ܠܳܐ
ܝܰܬ݁ܺܝܪܳܐܝܺܬ݂
ܢܶܦ݁ܽܘܩ
ܒ݁ܥܰܡܳܐ
ܛܶܒ݁ܳܐ ܗܳܢܳܐ
ܢܶܬ݂ܠܰܚܰܡ
ܠܗܽܘܢ
ܕ݁ܬ݂ܽܘܒ݂ ܠܳܐ
ܢܡܰܠܠܽܘܢ
ܒ݁ܰܫܡܳܐ ܗܳܢܳܐ
ܠܐ݈ܢܳܫ ܡܶܢ
ܒ݁ܢܰܝܢܳܫܳܐ܂</div>
<div type="v" n="18">ܘܰܩܪܰܘ
ܐܶܢܽܘܢ
ܘܦ݂ܰܩܶܕ݂ܘ
ܐܶܢܽܘܢ
ܕ݁ܠܰܓ݂ܡܳܪ ܠܳܐ
ܢܡܰܠܠܽܘܢ ܘܠܳܐ
ܢܰܠܦ݂ܽܘܢ
ܒ݁ܫܶܡ
ܝܶܫܽܘܥ܂</div>
<div type="v" n="19">ܥܢܰܘ
ܫܶܡܥܽܘܢ
ܟ݁ܺܐܦ݂ܳܐ
ܘܝܽܘܚܰܢܳܢ
ܘܶܐܡܰܪܘ ܠܗܽܘܢ
ܐܶܢ ܟ݁ܺܐܢܳܐ
ܩܕ݂ܳܡ ܐܰܠܳܗܳܐ
ܕ݁ܰܠܟ݂ܽܘܢ
ܢܶܫܡܰܥ
ܝܰܬ݁ܺܝܪ ܡܶܢ
ܐܰܠܳܗܳܐ
ܕ݁ܽܘܢܘ܂</div>
<div type="v" n="20">ܠܳܐ ܓ݁ܶܝܪ
ܡܶܫܟ݁ܚܺܝܢ
ܚ݈ܢܰܢ ܕ݁ܡܳܐ
ܕ݁ܰܚܙܰܝܢ
ܘܰܫܡܰܥܢ ܕ݁ܠܳܐ
ܢܡܰܠܠܺܝܘܗ݈ܝ܂</div>
<div type="v" n="21">ܘܶܐܬ݂ܠܰܚܰܡܘ
ܠܗܽܘܢ ܘܰܫܪܰܘ
ܐܶܢܽܘܢ ܠܳܐ
ܓ݁ܶܝܪ
ܐܶܫܟ݁ܰܚܘ
ܠܗܽܘܢ ܥܶܠܬ݂ܳܐ
ܕ݁ܰܢܣܺܝܡܽܘܢ
ܒ݁ܪܺܫܗܽܘܢ
ܡܶܛܽܠ ܥܰܡܳܐ
ܟ݁ܽܠܢܳܫ ܓ݁ܶܝܪ
ܡܫܰܒ݁ܰܚ ܗ݈ܘܳܐ
ܠܰܐܠܳܗܳܐ ܥܰܠ
ܡܶܕ݁ܶܡ
ܕ݁ܰܗܘܳܐ܂</div>
<div type="v" n="22">ܝܰܬ݁ܺܝܪ
ܓ݁ܶܝܪ ܡܶܢ
ܒ݁ܰܪ
ܐܰܪܒ݁ܥܺܝܢ
ܫܢܺܝܢ
ܐܺܝܬ݂ܰܘܗ݈ܝ
ܗ݈ܘܳܐ
ܓ݁ܰܒ݂ܪܳܐ ܗܰܘ
ܕ݁ܰܗܘܳܬ݂ ܒ݁ܶܗ
ܗܳܕ݂ܶܐ ܐܳܬ݂ܳܐ
ܕ݁ܳܐܣܝܽܘܬ݂ܳܐ܂</div>
<div type="v" n="23">ܘܟ݂ܰܕ݂
ܐܶܫܬ݁ܪܺܝܘ
ܐܶܬ݂ܰܘ ܠܘܳܬ݂
ܐܰܚܰܝܗܽܘܢ
ܘܶܐܫܬ݁ܰܥܺܝܘ
ܠܗܽܘܢ ܟ݁ܽܠ
ܡܳܐ ܕ݁ܶܐܡܰܪܘ
ܟ݁ܳܗܢܶܐ
ܘܩܰܫܺܝܫܶܐ܂</div>
<div type="v" n="24">ܘܗܶܢܽܘܢ
ܟ݁ܰܕ݂ ܫܡܰܥܘ
ܐܰܟ݂ܚܰܕ݂
ܐܰܪܺܝܡܘ
ܩܳܠܗܽܘܢ ܠܘܳܬ݂
ܐܰܠܳܗܳܐ
ܘܶܐܡܰܪܘ
ܡܳܪܝܳܐ ܐܰܢ݈ܬ݁
ܗ݈ܽܘ ܐܰܠܳܗܳܐ
ܕ݁ܰܥܒ݂ܰܕ݁ܬ݁
ܫܡܰܝܳܐ
ܘܰܐܪܥܳܐ
ܘܝܰܡ݈ܡܶܐ
ܘܟ݂ܽܠ ܕ݁ܺܐܝܬ݂
ܒ݁ܗܽܘܢ܂</div>
<div type="v" n="25">ܘܰܐܢ݈ܬ݁
ܗ݈ܽܘ
ܕ݁ܡܰܠܶܠܬ݁
ܒ݁ܝܰܕ݂ ܪܽܘܚܳܐ
ܕ݁ܩܽܘܕ݂ܫܳܐ
ܒ݁ܦ݂ܽܘܡ
ܕ݁ܰܘܺܝܕ݂
ܥܰܒ݂ܕ݁ܳܟ݂
ܠܡܳܢܳܐ ܪܓ݂ܰܫܘ
ܥܰܡ݈ܡܶܐ
ܘܶܐܡܘܳܬ݂ܳܐ
ܪܢܰܝ
ܣܪܺܝܩܽܘܬ݂ܳܐ܂</div>
<div type="v" n="26">ܩܳܡܘ
ܡܰܠܟ݁ܶܐ
ܕ݁ܰܐܪܥܳܐ
ܘܫܰܠܺܝܛܳܢܶܐ
ܘܶܐܬ݂ܡܰܠܰܟ݂ܘ
ܐܰܟ݂ܚܕ݂ܳܐ ܥܰܠ
ܡܳܪܝܳܐ ܘܥܰܠ
ܡܫܺܝܚܶܗ܂</div>
<div type="v" n="27">ܐܶܬ݂ܟ݁ܰܢܰܫܘ
ܓ݁ܶܝܪ
ܫܰܪܺܝܪܳܐܝܺܬ݂
ܒ݁ܰܡܕ݂ܺܝܢ݈ܬ݁ܳܐ
ܗܳܕ݂ܶܐ ܥܰܠ
ܩܰܕ݁ܺܝܫܳܐ
ܒ݁ܪܳܟ݂ ܝܶܫܽܘܥ
ܐܰܝܢܳܐ
ܕ݁ܰܐܢ݈ܬ݁
ܡܫܰܚܬ݁
ܗܶܪܳܘܕ݂ܶܣ
ܘܦ݁ܺܝܠܰܛܳܘܣ
ܥܰܡ ܥܰܡ݈ܡܶܐ
ܘܟ݂ܶܢܫܳܐ
ܕ݁ܺܐܝܣܪܳܝܶܠ܂</div>
<div type="v" n="28">ܠܡܶܥܒ݁ܰܕ݂
ܟ݁ܽܠ ܡܳܐ
ܕ݁ܺܐܝܕ݂ܳܟ݂
ܘܨܶܒ݂ܝܳܢܳܟ݂
ܩܰܕ݁ܶܡ ܪܫܰܡ
ܕ݁ܢܶܗܘܶܐ܂</div>
<div type="v" n="29">ܘܳܐܦ݂
ܗܳܫܳܐ ܡܳܪܝܳܐ
ܚܽܘܪ ܘܰܚܙܺܝ
ܠܠܽܘܚܳܡܰܝܗܽܘܢ
ܘܗܰܒ݂
ܠܥܰܒ݂ܕ݁ܰܝܟ݁
ܕ݁ܥܺܝܢ
ܒ݁ܰܓ݂ܠܶܐ
ܢܶܗܘܽܘܢ
ܡܰܟ݂ܪܙܺܝܢ
ܡܶܠܬ݂ܳܟ݂܂</div>
<div type="v" n="30">ܟ݁ܰܕ݂
ܐܺܝܕ݂ܳܟ݂
ܡܰܘܫܶܛ ܐܰܢ݈ܬ݁
ܠܳܐܣܘܳܬ݂ܳܐ
ܘܠܰܓ݂ܒ݂ܰܪܘܳܬ݂ܳܐ
ܘܠܳܐܬ݂ܘܳܬ݂ܳܐ
ܕ݁ܢܶܗܘܝܳܢ
ܒ݁ܰܫܡܶܗ
ܕ݁ܰܒ݂ܪܳܟ݂
ܩܰܕ݁ܺܝܫܳܐ
ܝܶܫܽܘܥ܂</div>
<div type="v" n="31">ܘܟ݂ܰܕ݂
ܒ݁ܥܰܘ
ܘܶܐܬ݂ܟ݁ܰܫܰܦ݂ܘ
ܐܶܬ݁ܬ݁ܙܺܝܥ
ܐܰܬ݂ܪܳܐ
ܕ݁ܒ݂ܶܗ
ܟ݁ܢܺܝܫܺܝܢ
ܗ݈ܘܰܘ
ܘܶܐܬ݂ܡܠܺܝܘ
ܟ݁ܽܠܗܽܘܢ
ܒ݁ܪܽܘܚܳܐ
ܕ݁ܩܽܘܕ݂ܫܳܐ
ܘܰܡܡܰܠܠܺܝܢ
ܗ݈ܘܰܘ ܥܺܝܢ
ܒ݁ܰܓ݂ܠܶܐ
ܡܶܠܬ݂ܳܐ
ܕ݁ܰܐܠܳܗܳܐ܂</div>
<div type="v" n="32">ܐܺܝܬ݂
ܗ݈ܘܳܐ ܕ݁ܶܝܢ
ܠܟ݂ܶܢܫܳܐ
ܕ݁ܐ݈ܢܳܫܳܐ
ܐܰܝܠܶܝܢ
ܕ݁ܗܰܝܡܶܢܘ
ܗ݈ܘܰܘ ܚܕ݂ܳܐ
ܢܦ݂ܶܫ ܘܚܰܕ݂
ܪܶܥܝܳܢ ܘܠܳܐ
ܐ݈ܢܳܫ ܡܶܢܗܽܘܢ
ܐܳܡܰܪ ܗ݈ܘܳܐ
ܥܰܠ ܢܶܟ݂ܣܶܐ
ܕ݁ܰܩܢܶܐ ܗ݈ܘܳܐ
ܕ݁ܕ݂ܺܝܠܶܗ
ܐܶܢܽܘܢ ܐܶܠܳܐ
ܟ݁ܽܠ ܡܶܕ݁ܶܡ
ܕ݁ܺܐܝܬ݂ ܗ݈ܘܳܐ
ܠܗܽܘܢ
ܕ݁ܓ݂ܰܘܳܐ
ܗܘܳܐ܂</div>
<div type="v" n="33">ܘܰܒ݂ܚܰܝܠܳܐ
ܪܰܒ݁ܳܐ
ܡܰܣܗܕ݂ܺܝܢ
ܗ݈ܘܰܘ ܗܶܢܽܘܢ
ܫܠܺܝܚܶܐ ܥܰܠ
ܩܝܳܡܬ݁ܶܗ
ܕ݁ܝܶܫܽܘܥ
ܡܫܺܝܚܳܐ
ܘܛܰܝܒ݁ܽܘܬ݂ܳܐ
ܪܰܒ݁ܬ݂ܳܐ
ܐܺܝܬ݂ ܗ݈ܘܳܬ݂
ܥܰܡ
ܟ݁ܽܠܗܽܘܢ܂</div>
<div type="v" n="34">ܘܐ݈ܢܳܫ
ܠܰܝܬ݁ ܗ݈ܘܳܐ
ܒ݁ܗܽܘܢ
ܕ݁ܰܨܪܺܝܟ݂
ܐܰܝܠܶܝܢ ܓ݁ܶܝܪ
ܕ݁ܰܩܢܶܝܢ
ܗ݈ܘܰܘ ܩܽܘܪܝܳܐ
ܘܒ݂ܳܬ݁ܶܐ
ܡܙܰܒ݁ܢܺܝܢ
ܗ݈ܘܰܘ
ܘܡܰܝܬ݁ܶܝܢ
ܕ݁ܡܰܝܳܐ
ܕ݁ܡܶܕ݁ܶܡ
ܕ݁ܡܶܙܕ݁ܰܒ݁ܰܢ܂</div>
<div type="v" n="35">ܘܣܳܝܡܺܝܢ
ܠܘܳܬ݂
ܪܶܓ݂ܠܰܝܗܽܘܢ
ܕ݁ܰܫܠܺܝܚܶܐ
ܘܡܶܬ݂ܺܝܗܶܒ݂
ܗ݈ܘܳܐ ܠܐ݈ܢܳܫ
ܐ݈ܢܳܫ ܐܰܝܟ݂
ܡܶܕ݁ܶܡ
ܕ݁ܰܣܢܺܝܩ
ܗ݈ܘܳܐ܂</div>
<div type="v" n="36">ܝܰܘܣܶܦ݂
ܕ݁ܶܝܢ ܗܰܘ
ܕ݁ܶܐܬ݂ܟ݁ܰܢܺܝ
ܒ݁ܰܪܢܰܒ݂ܰܐ
ܡܶܢ ܫܠܺܝܚܶܐ
ܕ݁ܡܶܬ݁ܬ݁ܰܪܓ݁ܰܡ
ܒ݁ܪܳܐ
ܕ݁ܒ݂ܽܘܝܳܐܳܐ
ܠܶܘܳܝܳܐ ܡܶܢ
ܐܰܬ݂ܪܳܐ
ܕ݁ܩܽܘܦ݁ܪܳܣ܂</div>
<div type="v" n="37">ܐܺܝܬ݂
ܗ݈ܘܳܐ ܠܶܗ
ܩܪܺܝܬ݂ܳܐ
ܘܙܰܒ݁ܢܳܗ
ܘܰܐܝܬ݁ܺܝ
ܕ݁ܡܶܝܗ ܘܣܳܡ
ܩܕ݂ܳܡ
ܪܶܓ݂ܠܰܝܗܽܘܢ
ܕ݁ܰܫܠܺܝܚܶܐ܂</div>
</div>
<div type="ch" n="5">
<div type="title" n="title"> ܀ ܦܪܟܣܣ
ܕܫܠܝ̈ܚܐ ܗܗ </div>
<div type="v" n="1">ܘܓ݂ܰܒ݂ܪܳܐ
ܚܰܕ݂ ܕ݁ܰܫܡܶܗ
ܗܘܳܐ ܚܰܢܰܢܝܳܐ
ܥܰܡ
ܐܰܢ݈ܬ݁ܬ݂ܶܗ
ܕ݁ܰܫܡܳܗ ܗܘܳܐ
ܫܰܦ݁ܺܝܪܳܐ
ܙܰܒ݁ܶܢ ܗ݈ܘܳܐ
ܩܪܺܝܬ݂ܶܗ܂</div>
<div type="v" n="2">ܘܰܫܩܰܠ ܡܶܢ
ܛܺܝܡܶܝܗ
ܘܛܰܫܺܝ ܟ݁ܰܕ݂
ܪܓ݂ܺܝܫܳܐ
ܗ݈ܘܳܬ݂ ܒ݁ܶܗ
ܐܰܢ݈ܬ݁ܬ݂ܶܗ
ܘܰܐܝܬ݁ܺܝ
ܡܶܢܶܗ ܡܶܢ
ܟ݁ܶܣܦ݁ܳܐ ܘܣܳܡ
ܩܕ݂ܳܡ
ܪܶܓ݂ܠܰܝܗܽܘܢ
ܕ݁ܰܫܠܺܝܚܶܐ܂</div>
<div type="v" n="3">ܘܶܐܡܰܪ ܠܶܗ
ܫܶܡܥܽܘܢ
ܚܰܢܰܢܝܳܐ
ܡܳܢܰܘ
ܕ݁ܗܳܟ݂ܰܢܳܐ
ܡܠܳܐ ܣܳܛܳܢܳܐ
ܠܶܒ݁ܳܟ݂
ܕ݁ܰܬ݁ܕ݂ܰܓ݁ܶܠ
ܒ݁ܪܽܘܚܳܐ
ܕ݁ܩܽܘܕ݂ܫܳܐ
ܘܰܬ݁ܛܰܫܶܐ ܡܶܢ
ܟ݁ܶܣܦ݁ܳܐ
ܕ݁ܰܕ݂ܡܶܝܗ
ܕ݁ܰܩܪܺܝܬ݂ܳܐ܂</div>
<div type="v" n="4">ܠܳܐ ܗ݈ܘܳܐ
ܕ݁ܺܝܠܳܟ݂
ܗܘܳܬ݂ ܥܰܕ݂ܠܳܐ
ܬ݁ܶܙܕ݁ܰܒ݁ܰܢ
ܘܡܶܢ
ܕ݁ܶܐܙܕ݁ܰܒ݁ܢܰܬ݂
ܬ݁ܽܘܒ݂ ܐܰܢ݈ܬ݁
ܫܰܠܺܝܛ
ܗ݈ܘܰܝܬ݁ ܥܰܠ
ܕ݁ܡܶܝܗ ܠܡܳܢܳܐ
ܣܳܡܬ݁
ܒ݁ܠܶܒ݁ܳܟ݂
ܕ݁ܬ݂ܶܥܒ݁ܶܕ݂
ܨܒ݂ܽܘܬ݂ܳܐ
ܗܳܕ݂ܶܐ ܠܳܐ
ܕ݁ܰܓ݁ܶܠܬ݁
ܒ݁ܰܒ݂ܢܰܝ
ܐ݈ܢܳܫܳܐ ܐܶܠܳܐ
ܒ݁ܰܐܠܳܗܳܐ܂</div>
<div type="v" n="5">ܘܟ݂ܰܕ݂
ܫܡܰܥ ܚܰܢܰܢܝܳܐ
ܗܳܠܶܝܢ ܡܶܠܶܐ
ܢܦ݂ܰܠ ܘܡܺܝܬ݂
ܘܰܗܘܳܬ݂
ܕ݁ܶܚܠܬ݂ܳܐ
ܪܰܒ݁ܬ݂ܳܐ
ܒ݁ܟ݂ܽܠܗܽܘܢ
ܗܳܠܶܝܢ
ܕ݁ܰܫܡܰܥܘ܂</div>
<div type="v" n="6">ܘܩܳܡܘ
ܐܰܝܠܶܝܢ
ܕ݁ܰܥܠܰܝܡܺܝܢ
ܒ݁ܗܽܘܢ
ܘܟ݂ܰܢܫܽܘܗ݈ܝ
ܘܰܐܦ݁ܶܩܘ
ܩܰܒ݂ܪܽܘܗ݈ܝ܂</div>
<div type="v" n="7">ܘܡܶܢ
ܒ݁ܳܬ݂ܰܪ
ܕ݁ܰܗܘܰܝ
ܬ݁ܠܳܬ݂ ܫܳܥܺܝܢ
ܐܳܦ݂
ܐܰܢ݈ܬ݁ܬ݂ܶܗ
ܥܶܠܰܬ݂ ܟ݁ܰܕ݂
ܠܳܐ ܝܳܕ݂ܥܳܐ
ܗ݈ܘܳܬ݂ ܡܳܢܳܐ
ܗܘܳܐ܂</div>
<div type="v" n="8">ܐܳܡܰܪ ܠܳܗ
ܫܶܡܥܽܘܢ ܐܶܡܰܪ
ܠܺܝ ܐܶܢ
ܒ݁ܗܳܠܶܝܢ
ܕ݁ܡܰܝܳܐ
ܙܰܒ݁ܶܢܬ݁ܽܘܢ
ܩܪܺܝܬ݂ܳܐ ܗܺܝ
ܕ݁ܶܝܢ ܐܶܡܪܰܬ݂
ܐܺܝܢ ܒ݁ܗܳܠܶܝܢ
ܕ݁ܡܰܝܳܐ܂</div>
<div type="v" n="9">ܐܳܡܰܪ ܠܳܗ
ܫܶܡܥܽܘܢ ܡܶܛܽܠ
ܕ݁ܶܐܫܬ݁ܘܺܝܬ݁ܽܘܢ
ܠܰܡܢܰܣܳܝܽܘ
ܪܽܘܚܶܗ
ܕ݁ܡܳܪܝܳܐ ܗܳܐ
ܪܶܓ݂ܠܰܝܗܽܘܢ
ܕ݁ܩܳܒ݂ܽܘܪܰܘܗ݈ܝ
ܕ݁ܒ݂ܰܥܠܶܟ݂ܝ
ܒ݁ܬ݂ܰܪܥܳܐ
ܘܗܶܢܽܘܢ
ܢܰܦ݁ܩܽܘܢܶܟ݂ܝ܂</div>
<div type="v" n="10">ܘܒ݂ܳܗ
ܒ݁ܫܳܥܬ݂ܳܐ
ܢܶܦ݂ܠܰܬ݂
ܩܕ݂ܳܡ
ܪܶܓ݂ܠܰܝܗܽܘܢ
ܘܡܺܝܬ݂ܰܬ݂
ܘܥܰܠܘ ܥܠܰܝܡܶܐ
ܗܳܢܽܘܢ
ܘܶܐܫܟ݁ܚܽܘܗ
ܟ݁ܰܕ݂ ܡܺܝܬ݂ܳܐ
ܘܰܩܦ݂ܰܣܘ
ܐܰܘܒ݁ܶܠܘ
ܩܰܒ݂ܪܽܘܗ ܥܰܠ
ܓ݁ܶܢ݈ܒ݂
ܒ݁ܰܥܠܳܗ܂</div>
<div type="v" n="11">ܘܰܗܘܳܬ݂
ܕ݁ܶܚܠܬ݂ܳܐ
ܪܰܒ݁ܬ݂ܳܐ
ܒ݁ܟ݂ܽܠܳܗ
ܥܺܕ݈݁ܬ݁ܳܐ
ܘܰܒ݂ܟ݂ܽܠܗܽܘܢ
ܗܳܢܽܘܢ
ܕ݁ܰܫܡܰܥܘ܂</div>
<div type="v" n="12">ܘܗܳܘܝܳܢ
ܗ݈ܘܰܝ ܒ݁ܝܰܕ݂
ܫܠܺܝܚܶܐ
ܐܳܬ݂ܘܳܬ݂ܳܐ
ܘܰܓ݂ܒ݂ܰܪܘܳܬ݂ܳܐ
ܣܰܓ݁ܺܝܳܐܬ݂ܳܐ
ܒ݁ܥܰܡܳܐ
ܘܟ݂ܽܠܗܽܘܢ
ܟ݁ܢܺܝܫܺܝܢ
ܗ݈ܘܰܘ
ܐܰܟ݂ܚܕ݂ܳܐ
ܒ݁ܶܐܣܛܘܳܐ
ܕ݁ܰܫܠܶܝܡܽܘܢ܂</div>
<div type="v" n="13">ܘܡܶܢ
ܐ݈ܢܳܫܳܐ
ܐ݈ܚܪܳܢܶܐ
ܐ݈ܢܳܫ ܠܳܐ
ܡܰܡܪܰܚ ܗ݈ܘܳܐ
ܕ݁ܢܶܬ݂ܩܰܪܰܒ݂
ܠܘܳܬ݂ܗܽܘܢ
ܐܶܠܳܐ ܡܰܘܪܶܒ݂
ܗ݈ܘܳܐ ܠܗܽܘܢ
ܥܰܡܳܐ܂</div>
<div type="v" n="14">ܘܝܰܬ݁ܺܝܪ
ܡܶܬ݁ܬ݁ܰܘܣܦ݂ܳܢ
ܗ݈ܘܰܘ ܐܰܝܠܶܝܢ
ܕ݁ܰܡܗܰܝܡܢܺܝܢ
ܗ݈ܘܰܘ
ܒ݁ܡܳܪܝܳܐ
ܟ݁ܶܢܫܳܐ
ܕ݁ܓ݂ܰܒ݂ܪܶܐ
ܘܰܕ݂ܢܶܫܶܐ܂</div>
<div type="v" n="15">ܐܰܝܟ݁ܰܢܳܐ
ܕ݁ܰܒ݂ܫܽܘܩܶܐ
ܡܰܦ݁ܩܺܝܢ
ܗ݈ܘܰܘ
ܠܰܟ݂ܪܺܝܗܶܐ
ܟ݁ܰܕ݂ ܪܡܶܝܢ
ܗ݈ܘܰܘ
ܒ݁ܥܰܪܣܳܬ݂ܳܐ
ܕ݁ܶܐܡܰܬ݂ܝ
ܕ݁ܢܶܗܘܶܐ
ܐܳܬ݂ܶܐ
ܫܶܡܥܽܘܢ
ܐܳܦ݂ܶܢ
ܛܶܠܳܢܺܝܬ݂ܶܗ
ܬ݁ܰܓ݁ܶܢ
ܥܠܰܝܗܽܘܢ܂</div>
<div type="v" n="16">ܐܳܬ݂ܶܝܢ
ܗ݈ܘܰܘ ܕ݁ܶܝܢ
ܣܰܓ݁ܺܝܶܐܐ
ܠܘܳܬ݂ܗܽܘܢ ܡܶܢ
ܡܕ݂ܺܝܢܳܬ݂ܳܐ
ܐ݈ܚܪܳܢܝܳܬ݂ܳܐ
ܕ݁ܰܚܕ݂ܳܪܰܝ
ܐܽܘܪܺܫܠܶܡ
ܟ݁ܰܕ݂
ܡܰܝܬ݁ܶܝܢ
ܗ݈ܘܰܘ
ܟ݁ܪܺܝܗܶܐ
ܘܰܐܝܠܶܝܢ
ܕ݁ܗܳܘܝܳܢ
ܗ݈ܘܰܝ ܠܗܽܘܢ
ܪܽܘܚܶܐ
ܛܰܢܦ݂ܳܬ݂ܳܐ
ܘܡܶܬ݂ܚܰܠܡܺܝܢ
ܗ݈ܘܰܘ
ܟ݁ܽܠܗܽܘܢ܂</div>
<div type="v" n="17">ܘܶܐܬ݂ܡܠܺܝ
ܗ݈ܘܳܐ ܚܣܳܡܳܐ
ܪܰܒ݁ ܟ݁ܳܗܢܶܐ
ܘܟ݂ܽܠܗܽܘܢ
ܕ݁ܥܰܡܶܗ
ܕ݁ܺܐܝܬ݂ܰܝܗܽܘܢ
ܗ݈ܘܰܘ ܡܶܢ
ܝܽܘܠܦ݁ܳܢܳܐ
ܕ݁ܙܰܕ݁ܽܘܩܳܝܶܐ܂</div>
<div type="v" n="18">ܘܰܐܪܡܺܝܘ
ܐܺܝܕ݂ܰܝܳܐ ܥܰܠ
ܫܠܺܝܚܶܐ
ܘܶܐܚܰܕ݂ܘ
ܐܶܣܰܪܘ ܐܶܢܽܘܢ
ܒ݁ܶܝܬ݂
ܐܰܣܺܝܪܶܐ܂</div>
<div type="v" n="19">ܗܳܝܕ݁ܶܝܢ
ܒ݁ܠܺܠܝܳܐ
ܡܰܠܰܐܟ݂ܳܐ
ܕ݁ܡܳܪܝܳܐ
ܦ݁ܬ݂ܰܚ
ܬ݁ܰܪܥܳܐ
ܕ݁ܒ݂ܶܝܬ݂
ܐܰܣܺܝܪܶܐ
ܘܰܐܦ݁ܶܩ
ܐܶܢܽܘܢ ܘܶܐܡܰܪ
ܠܗܽܘܢ܂</div>
<div type="v" n="20">ܙܶܠܘ
ܩܽܘܡܘ
ܒ݁ܗܰܝܟ݁ܠܳܐ
ܘܡܰܠܶܠܘ
ܠܥܰܡܳܐ
ܟ݁ܽܠܗܶܝܢ
ܡܶܠܶܐ ܗܳܠܶܝܢ
ܕ݁ܚܰܝܶܐ܂</div>
<div type="v" n="21">ܘܰܢܦ݂ܰܩܘ
ܥܶܕ݁ܳܢ
ܫܰܦ݂ܪܳܐ ܘܥܰܠܘ
ܠܗܰܝܟ݁ܠܳܐ
ܘܡܰܠܦ݂ܺܝܢ
ܗ݈ܘܰܘ ܪܰܒ݁
ܟ݁ܳܗܢܶܐ ܕ݁ܶܝܢ
ܘܰܐܝܠܶܝܢ
ܕ݁ܥܰܡܶܗ ܩܪܰܘ
ܠܚܰܒ݂ܪܰܝܗܽܘܢ
ܘܰܠܩܰܫܺܝܫܶܐ
ܕ݁ܺܐܝܣܪܳܝܶܠ
ܘܫܰܕ݁ܰܪܘ
ܠܒ݂ܶܝܬ݂
ܐܰܣܺܝܪܶܐ
ܕ݁ܢܰܝܬ݁ܽܘܢ
ܐܶܢܽܘܢ
ܠܰܫܠܺܝܚܶܐ܂</div>
<div type="v" n="22">ܘܟ݂ܰܕ݂
ܐܶܙܰܠܘ
ܐܰܝܠܶܝܢ
ܕ݁ܶܐܫܬ݁ܰܕ݁ܰܪܘ
ܡܶܢܗܽܘܢ ܠܳܐ
ܐܶܫܟ݁ܰܚܘ
ܐܶܢܽܘܢ ܒ݁ܶܝܬ݂
ܐܰܣܺܝܪܶܐ
ܘܰܗܦ݂ܰܟ݂ܘ
ܐܶܬ݂ܰܘ܂</div>
<div type="v" n="23">ܐܳܡܪܺܝܢ
ܐܶܫܟ݁ܰܚܢ
ܒ݁ܶܝܬ݂
ܐܰܣܺܝܪܶܐ
ܕ݁ܰܐܚܺܝܕ݂
ܙܗܺܝܪܳܐܝܺܬ݂
ܘܳܐܦ݂
ܠܢܳܛܽܘܪܶܐ
ܕ݁ܩܳܝܡܺܝܢ ܥܰܠ
ܬ݁ܰܪܥܶܐ
ܘܰܦ݂ܬ݂ܰܚܢ
ܘܐ݈ܢܳܫ ܠܳܐ
ܐܶܫܟ݁ܰܚܢ
ܬ݁ܰܡܳܢ܂</div>
<div type="v" n="24">ܘܟ݂ܰܕ݂
ܫܡܰܥܘ ܗܳܠܶܝܢ
ܡܶܠܶܐ ܪܰܒ݁ܰܝ
ܟ݁ܳܗܢܶܐ
ܘܰܐܪܟ݂ܽܘܢܶܐ
ܕ݁ܗܰܝܟ݁ܠܳܐ
ܬ݁ܰܘܺܝܪܺܝܢ
ܗ݈ܘܰܘ
ܥܠܰܝܗܽܘܢ
ܘܡܶܬ݂ܚܰܫܒ݂ܺܝܢ
ܗ݈ܘܰܘ ܕ݁ܡܳܢܳܐ
ܗ݈ܝ ܗܳܕ݂ܶܐ܂</div>
<div type="v" n="25">ܘܶܐܬ݂ܳܐ
ܐ݈ܢܳܫ ܐܰܘܕ݁ܰܥ
ܐܶܢܽܘܢ
ܕ݁ܗܳܢܽܘܢ
ܓ݁ܰܒ݂ܪܶܐ
ܕ݁ܰܚܒ݂ܰܫܬ݁ܽܘܢ
ܒ݁ܶܝܬ݂
ܐܰܣܺܝܪܶܐ ܗܳܐ
ܩܳܝܡܺܝܢ
ܒ݁ܗܰܝܟ݁ܠܳܐ
ܘܡܰܠܦ݂ܺܝܢ
ܠܥܰܡܳܐ܂</div>
<div type="v" n="26">ܗܳܝܕ݁ܶܝܢ
ܐܶܙܰܠܘ
ܐܰܪܟ݂ܽܘܢܶܐ
ܥܰܡ ܕ݁ܰܚܫܶܐ
ܕ݁ܢܰܝܬ݁ܽܘܢ
ܐܶܢܽܘܢ ܠܳܐ
ܒ݁ܰܩܛܺܝܪܳܐ
ܕ݁ܳܚܠܺܝܢ
ܗ݈ܘܰܘ ܓ݁ܶܝܪ
ܕ݁ܰܠܡܳܐ
ܢܶܪܓ݁ܽܘܡ
ܐܶܢܽܘܢ
ܥܰܡܳܐ܂</div>
<div type="v" n="27">ܘܟ݂ܰܕ݂
ܐܰܝܬ݁ܺܝܘ
ܐܶܢܽܘܢ
ܐܰܩܺܝܡܘ
ܐܶܢܽܘܢ ܩܕ݂ܳܡ
ܟ݁ܽܠܶܗ
ܟ݁ܶܢܫܳܐ
ܘܰܐܩܶܦ݂ ܗ݈ܘܳܐ
ܪܰܒ݁ ܟ݁ܳܗܢܶܐ
ܠܡܺܐܡܰܪ
ܠܗܽܘܢ܂</div>
<div type="v" n="28">ܠܳܐ ܗ݈ܘܳܐ
ܡܶܦ݂ܩܰܕ݂
ܦ݁ܩܰܕ݂ܢ
ܗ݈ܘܰܝܢ ܠܟ݂ܽܘܢ
ܕ݁ܰܠܐ݈ܢܳܫ ܠܳܐ
ܬ݁ܰܠܦ݂ܽܘܢ
ܒ݁ܰܫܡܳܐ ܗܳܢܳܐ
ܐܰܢ݈ܬ݁ܽܘܢ
ܕ݁ܶܝܢ ܗܳܐ
ܡܠܰܝܬ݁ܽܘܢܳܗ
ܠܽܐܘܪܺܫܠܶܡ
ܡܶܢ
ܝܽܘܠܦ݁ܳܢܟ݂ܽܘܢ
ܘܨܳܒ݂ܶܝܢ
ܐܢ݈ܬ݁ܽܘܢ
ܕ݁ܬ݂ܰܝܬ݁ܽܘܢ
ܥܠܰܝܢ ܕ݁ܡܶܗ
ܕ݁ܓ݂ܰܒ݂ܪܳܐ
ܗܳܢܳܐ܂</div>
<div type="v" n="29">ܥܢܳܐ
ܫܶܡܥܽܘܢ ܥܰܡ
ܫܠܺܝܚܶܐ
ܘܶܐܡܰܪ ܠܗܽܘܢ
ܠܰܐܠܳܗܳܐ
ܘܳܠܶܐ
ܠܡܶܬ݁ܛܦ݁ܳܣܽܘ
ܝܰܬ݁ܺܝܪ ܡܶܢ
ܕ݁ܠܰܒ݂ܢܰܝܢܳܫܳܐ܂</div>
<div type="v" n="30">ܐܰܠܳܗܳܐ
ܕ݁ܰܐܒ݂ܳܗܳܬ݂ܰܢ
ܐܰܩܺܝܡ
ܠܝܶܫܽܘܥ
ܐܰܝܢܳܐ
ܕ݁ܰܐܢ݈ܬ݁ܽܘܢ
ܩܛܰܠܬ݁ܽܘܢ
ܟ݁ܰܕ݂
ܬ݁ܠܰܝܬ݁ܽܘܢܳܝܗ݈ܝ
ܥܰܠ ܩܰܝܣܳܐ܂</div>
<div type="v" n="31">ܠܶܗ
ܠܗܳܢܳܐ ܐܰܩܺܝܡ
ܐܰܠܳܗܳܐ ܪܺܫܳܐ
ܘܡܰܚܝܳܢܳܐ
ܘܰܐܪܺܝܡܶܗ
ܒ݁ܝܰܡܺܝܢܶܗ
ܐܰܝܟ݂
ܕ݁ܢܶܬ݁ܶܠ
ܬ݁ܝܳܒ݁ܽܘܬ݂ܳܐ
ܘܫܽܘܒ݂ܩܳܢ
ܚܛܳܗܶܐ
ܠܺܐܝܣܪܳܝܶܠ܂</div>
<div type="v" n="32">ܘܰܚܢܰܢ
ܣܳܗܕ݁ܶܐ ܚ݈ܢܰܢ
ܕ݁ܡܶܠܶܐ
ܗܳܠܶܝܢ
ܘܪܽܘܚܳܐ
ܕ݁ܩܽܘܕ݂ܫܳܐ
ܗܰܘ ܕ݁ܝܰܗ݈ܒ݂
ܐܰܠܳܗܳܐ
ܠܰܐܝܠܶܝܢ
ܕ݁ܰܡܗܰܝܡܢܺܝܢ
ܒ݁ܶܗ܂</div>
<div type="v" n="33">ܘܟ݂ܰܕ݂
ܫܡܰܥܘ ܗ݈ܘܰܘ
ܗܳܠܶܝܢ ܡܶܠܶܐ
ܡܶܬ݂ܓ݁ܰܘܙܠܺܝܢ
ܗ݈ܘܰܘ
ܒ݁ܪܽܘܓ݂ܙܳܐ
ܘܡܶܬ݂ܚܰܫܒ݂ܺܝܢ
ܗ݈ܘܰܘ ܠܡܶܩܛܰܠ
ܐܶܢܽܘܢ܂</div>
<div type="v" n="34">ܘܩܳܡ
ܗ݈ܘܳܐ ܚܰܕ݂
ܡܶܢ ܦ݁ܪܺܝܫܶܐ
ܕ݁ܰܫܡܶܗ ܗܘܳܐ
ܓ݁ܰܡܰܠܺܝܐܝܶܠ
ܡܰܠܶܦ݂
ܢܳܡܽܘܣܳܐ
ܘܰܡܝܰܩܰܪ ܡܶܢ
ܟ݁ܽܠܶܗ ܥܰܡܳܐ
ܘܰܦ݂ܩܰܕ݂
ܕ݁ܢܰܦ݁ܩܽܘܢ
ܐܶܢܽܘܢ
ܠܰܫܠܺܝܚܶܐ
ܠܒ݂ܰܪ
ܥܶܕ݁ܳܢܳܐ
ܙܥܽܘܪܳܐ܂</div>
<div type="v" n="35">ܘܶܐܡܰܪ
ܠܗܽܘܢ
ܓ݁ܰܒ݂ܪܶܐ
ܒ݁ܢܰܝ
ܐܺܝܣܪܳܝܶܠ
ܐܶܙܕ݁ܰܗ݈ܪܘ
ܒ݁ܢܰܦ݂ܫܟ݂ܽܘܢ
ܘܰܚܙܰܘ ܡܳܢܳܐ
ܘܳܠܶܐ ܠܟ݂ܽܘܢ
ܠܡܶܥܒ݁ܰܕ݂ ܥܰܠ
ܗܳܠܶܝܢ
ܐ݈ܢܳܫܳܐ܂</div>
<div type="v" n="36">ܡܶܢ ܩܕ݂ܳܡ
ܓ݁ܶܝܪ ܗܳܢܳܐ
ܙܰܒ݂ܢܳܐ ܩܳܡ
ܗ݈ܘܳܐ
ܬ݁ܳܘܕ݂ܰܐ
ܘܶܐܡܰܪ ܥܰܠ
ܢܰܦ݂ܫܶܗ
ܕ݁ܡܶܕ݁ܶܡ ܗ݈ܽܘ
ܪܰܒ݂ ܘܶܐܙܰܠܘ
ܒ݁ܳܬ݂ܪܶܗ
ܐܰܝܟ݂
ܐܰܪܒ݁ܰܥܡܳܐܐ
ܓ݁ܰܒ݂ܪܺܝܢ
ܘܗܽܘ ܐܶܬ݂ܩܛܶܠ
ܘܰܐܝܠܶܝܢ
ܕ݁ܳܐܙܺܠ݈ܝܢ
ܗ݈ܘܰܘ
ܒ݁ܳܬ݂ܪܶܗ
ܐܶܬ݂ܒ݁ܰܕ݁ܰܪܘ
ܘܰܗܘܰܘ ܐܰܝܟ݂
ܠܳܐ ܡܶܕ݁ܶܡ܂</div>
<div type="v" n="37">ܘܩܳܡ ܡܶܢ
ܒ݁ܳܬ݂ܪܶܗ
ܝܺܗܽܘܕ݂ܳܐ
ܓ݁ܠܺܝܠܳܝܳܐ
ܒ݁ܝܰܘܡܳܬ݂ܳܐ
ܕ݁ܡܶܬ݂ܟ݁ܰܬ݂ܒ݁ܺܝܢ
ܗ݈ܘܰܘ ܐ݈ܢܳܫܳܐ
ܒ݁ܰܟ݂ܣܶܦ݂
ܪܺܫܳܐ ܘܰܐܣܛܺܝ
ܥܰܡܳܐ
ܣܰܓ݁ܺܝܳܐܐ
ܒ݁ܳܬ݂ܪܶܗ ܘܗܽܘ
ܡܺܝܬ݂
ܘܟ݂ܽܠܗܽܘܢ
ܐܰܝܠܶܝܢ
ܕ݁ܳܐܙܺܠ݈ܝܢ
ܗ݈ܘܰܘ
ܒ݁ܳܬ݂ܪܶܗ
ܐܶܬ݂ܒ݁ܰܕ݁ܰܪܘ܂</div>
<div type="v" n="38">ܘܗܳܫܳܐ
ܐܳܡܰܪ ܐ݈ܢܳܐ
ܠܟ݂ܽܘܢ
ܦ݁ܪܽܘܩܘ
ܠܟ݂ܽܘܢ ܡܶܢ
ܗܳܠܶܝܢ
ܐ݈ܢܳܫܳܐ
ܘܰܫܒ݂ܽܘܩܘ
ܠܗܽܘܢ ܕ݁ܶܐܢ
ܗ݈ܽܘ ܕ݁ܡܶܢ
ܒ݁ܢܰܝܢܳܫܳܐ
ܐܺܝܬ݂ܶܝܗ
ܗܳܕ݂ܶܐ
ܡܰܚܫܰܒ݂ܬ݁ܳܐ
ܘܗܳܢܳܐ
ܥܒ݂ܳܕ݂ܳܐ
ܡܶܫܬ݁ܪܶܝܢ
ܘܥܳܒ݂ܪܺܝܢ܂</div>
<div type="v" n="39">ܐܶܢ ܕ݁ܶܝܢ
ܡܶܢ ܐܰܠܳܗܳܐ
ܗ݈ܘ ܠܳܐ
ܡܳܛܝܳܐ
ܒ݁ܺܐܝܕ݂ܰܝܟ݁ܽܘܢ
ܕ݁ܰܬ݂ܒ݂ܰܛܠܽܘܢܳܝܗ݈ܝ
ܕ݁ܰܠܡܳܐ
ܬ݁ܶܫܬ݁ܰܟ݂ܚܽܘܢ
ܠܟ݂ܽܘܢ
ܕ݁ܠܽܘܩܒ݂ܰܠ
ܐܰܠܳܗܳܐ
ܩܳܝܡܺܝܢ
ܐܢ݈ܬ݁ܽܘܢ܂</div>
<div type="v" n="40">ܘܶܐܬ݁ܛܦ݁ܺܝܣܘ
ܠܶܗ ܘܰܩܪܰܘ
ܐܶܢܽܘܢ
ܠܰܫܠܺܝܚܶܐ
ܘܢܰܓ݁ܶܕ݂ܘ
ܐܶܢܽܘܢ
ܘܦ݂ܰܩܶܕ݂ܘ
ܐܶܢܽܘܢ ܕ݁ܠܳܐ
ܢܶܗܘܽܘܢ
ܡܡܰܠܠܺܝܢ
ܒ݁ܰܫܡܳܐ
ܕ݁ܝܶܫܽܘܥ
ܘܰܫܪܰܘ
ܐܶܢܽܘܢ܂</div>
<div type="v" n="41">ܘܰܢܦ݂ܰܩܘ
ܡܶܢ
ܩܕ݂ܳܡܰܝܗܽܘܢ
ܟ݁ܰܕ݂ ܚܳܕ݂ܶܝܢ
ܕ݁ܰܫܘܰܘ ܗ݈ܘܰܘ
ܡܶܛܽܠ ܫܡܳܐ
ܕ݁ܢܶܨܛܰܥܪܽܘܢ܂</div>
<div type="v" n="42">ܘܠܳܐ
ܫܳܠܶܝܢ ܗ݈ܘܰܘ
ܟ݁ܽܠܝܽܘܡ
ܠܡܰܠܳܦ݂ܽܘ
ܒ݁ܗܰܝܟ݁ܠܳܐ
ܘܰܒ݂ܒ݂ܰܝܬ݁ܳܐ
ܘܠܰܡܣܰܒ݁ܳܪܽܘ
ܥܰܠ ܡܳܪܰܢ
ܝܶܫܽܘܥ
ܡܫܺܝܚܳܐ܂</div>
</div>
<div type="ch" n="6">
<div type="title" n="title"> ܀ ܦܪܟܣܣ
ܕܫܠܝ̈ܚܐ ܘܘ </div>
<div type="v" n="1">ܘܰܒ݂ܗܽܘܢ
ܒ݁ܝܰܘܡܳܬ݂ܳܐ
ܗܳܢܽܘܢ ܟ݁ܰܕ݂
ܣܓ݂ܺܝܘ
ܬ݁ܰܠܡܺܝܕ݂ܶܐ
ܪܰܛܶܢܘ ܗ݈ܘܰܘ
ܝܰܘܢܳܝܶܐ
ܬ݁ܰܠܡܺܝܕ݂ܶܐ
ܥܰܠ ܥܶܒ݂ܪܳܝܶܐ
ܕ݁ܡܶܬ݂ܒ݁ܰܣܝܳܢ
ܗ݈ܘܰܝ
ܐܰܪܡܠܳܬ݂ܗܽܘܢ
ܒ݁ܬ݂ܶܫܡܶܫܬ݁ܳܐ
ܕ݁ܟ݂ܽܠܝܽܘܡ܂</div>
<div type="v" n="2">ܘܰܩܪܰܘ
ܬ݁ܪܶܥܣܰܪ
ܫܠܺܝܚܶܐ
ܠܟ݂ܽܠܶܗ
ܟ݁ܶܢܫܳܐ
ܕ݁ܬ݂ܰܠܡܺܝܕ݂ܶܐ
ܘܶܐܡܰܪܘ ܠܗܽܘܢ
ܠܳܐ ܫܰܦ݁ܺܝܪ
ܕ݁ܢܶܫܒ݁ܽܘܩ
ܡܶܠܬ݂ܳܐ
ܕ݁ܰܐܠܳܗܳܐ
ܘܰܢܫܰܡܶܫ
ܦ݁ܳܬ݂ܽܘܪܶܐ܂</div>
<div type="v" n="3">ܒ݁ܨܰܘ
ܗܳܟ݂ܺܝܠ ܐܰܚܰܝ
ܘܰܓ݂ܒ݂ܰܘ
ܫܰܒ݂ܥܳܐ
ܓ݁ܰܒ݂ܪܺܝܢ
ܡܶܢܟ݂ܽܘܢ
ܕ݁ܺܐܝܬ݂
ܥܠܰܝܗܽܘܢ
ܣܳܗܕ݁ܽܘܬ݂ܳܐ
ܘܰܡܠܶܝܢ
ܪܽܘܚܶܗ
ܕ݁ܡܳܪܝܳܐ
ܘܚܶܟ݂ܡܬ݂ܳܐ
ܘܰܢܩܺܝܡ
ܐܶܢܽܘܢ ܥܰܠ
ܗܳܕ݂ܶܐ
ܨܒ݂ܽܘܬ݂ܳܐ܂</div>
<div type="v" n="4">ܘܰܚܢܰܢ
ܢܶܗܘܶܐ
ܐܰܡܺܝܢܺܝܢ
ܒ݁ܰܨܠܽܘܬ݂ܳܐ
ܘܰܒ݂ܬ݂ܶܫܡܶܫܬ݁ܳܐ
ܕ݁ܡܶܠܬ݂ܳܐ܂</div>
<div type="v" n="5">ܘܫܶܦ݂ܪܰܬ݂
ܗܳܕ݂ܶܐ
ܡܶܠܬ݂ܳܐ ܩܕ݂ܳܡ
ܟ݁ܽܠܶܗ ܥܰܡܳܐ
ܘܰܓ݂ܒ݂ܰܘ
ܠܶܐܣܛܶܦ݂ܰܢܳܘܣ
ܓ݁ܰܒ݂ܪܳܐ
ܕ݁ܰܡܠܶܐ ܗ݈ܘܳܐ
ܗܰܝܡܳܢܽܘܬ݂ܳܐ
ܘܪܽܘܚܳܐ
ܕ݁ܩܽܘܕ݂ܫܳܐ
ܘܰܠܦ݂ܺܝܠܺܝܦ݁ܳܘܣ
ܘܠܰܦ݁ܪܳܟ݂ܳܪܳܘܣ
ܘܰܠܢܺܝܩܰܢܳܘܪ
ܘܰܠܛܺܝܡܳܘܢ
ܘܰܠܦ݁ܰܪܡܶܢܰܐ
ܘܰܠܢܺܝܩܳܠܰܐܘܳܣ
ܓ݁ܺܝܽܘܪܳܐ
ܐܰܢܛܺܝܳܘܟ݂ܳܝܳܐ܂</div>
<div type="v" n="6">ܗܳܠܶܝܢ
ܩܳܡܘ
ܩܕ݂ܳܡܰܝܗܽܘܢ
ܕ݁ܰܫܠܺܝܚܶܐ
ܘܟ݂ܰܕ݂ ܨܰܠܺܝܘ
ܣܳܡܘ ܥܠܰܝܗܽܘܢ
ܐܺܝܕ݂ܳܐ܂</div>
<div type="v" n="7">ܘܡܶܠܬ݂ܶܗ
ܕ݁ܰܐܠܳܗܳܐ
ܪܳܒ݂ܝܳܐ
ܗ݈ܘܳܬ݂
ܘܣܳܓ݂ܶܐ ܗ݈ܘܳܐ
ܡܶܢܝܳܢܳܐ
ܕ݁ܬ݂ܰܠܡܺܝܕ݂ܶܐ
ܒ݁ܽܐܘܪܺܫܠܶܡ
ܛܳܒ݂ ܘܥܰܡܳܐ
ܣܰܓ݁ܺܝܳܐܐ ܡܶܢ
ܝܺܗܽܘܕ݂ܳܝܶܐ
ܡܶܫܬ݁ܡܰܥ
ܗ݈ܘܳܐ
ܠܗܰܝܡܳܢܽܘܬ݂ܳܐ܂</div>
<div type="v" n="8">ܐܶܣܛܶܦ݂ܰܢܳܘܣ
ܕ݁ܶܝܢ ܡܠܶܐ
ܗ݈ܘܳܐ
ܛܰܝܒ݁ܽܘܬ݂ܳܐ
ܘܚܰܝܠܳܐ
ܘܥܳܒ݂ܶܕ݂
ܗ݈ܘܳܐ
ܐܳܬ݂ܘܳܬ݂ܳܐ
ܘܬ݂ܶܕ݂ܡܪܳܬ݂ܳܐ
ܒ݁ܥܰܡܳܐ܂</div>
<div type="v" n="9">ܘܩܳܡܘ
ܗ݈ܘܰܘ ܐ݈ܢܳܫܳܐ
ܡܶܢ
ܟ݁ܢܽܘܫܬ݁ܳܐ
ܕ݁ܡܶܬ݂ܩܰܪܝܳܐ
ܕ݁ܠܺܝܒ݂ܶܪܛܺܝܢܽܘ
ܘܩܽܘܪܺܝܢܳܝܶܐ
ܘܰܐܠܶܟ݁ܣܰܢܕ݁ܪܳܝܶܐ
ܘܰܕ݂ܡܶܢ
ܩܺܝܠܺܝܩܺܝܰܐ
ܘܡܶܢ ܐܰܣܺܝܰܐ
ܘܕ݂ܳܪܫܺܝܢ
ܗ݈ܘܰܘ ܥܰܡ
ܐܶܣܛܶܦ݂ܰܢܳܘܣ܂</div>
<div type="v" n="10">ܘܠܳܐ
ܡܶܫܟ݁ܚܺܝܢ
ܗ݈ܘܰܘ ܠܰܡܩܳܡ
ܠܽܘܩܒ݂ܰܠ
ܚܶܟ݂ܡܬ݂ܳܐ
ܘܪܽܘܚܳܐ
ܕ݁ܰܡܡܰܠܠܳܐ
ܗ݈ܘܳܬ݂ ܒ݁ܶܗ܂</div>
<div type="v" n="11">ܗܳܝܕ݁ܶܝܢ
ܫܰܕ݁ܰܪܘ
ܠܓ݂ܰܒ݂ܪܶܐ
ܘܰܐܠܶܦ݂ܘ
ܐܶܢܽܘܢ
ܕ݁ܢܺܐܡܪܽܘܢ
ܕ݁ܰܚܢܰܢ
ܫܡܰܥܢܳܝܗ݈ܝ
ܕ݁ܶܐܡܰܪ ܡܶܠܶܐ
ܕ݁ܓ݂ܽܘܕ݁ܳܦ݂ܳܐ
ܥܰܠ ܡܽܘܫܶܐ
ܘܥܰܠ
ܐܰܠܳܗܳܐ܂</div>
<div type="v" n="12">ܘܰܫܓ݂ܰܫܘ
ܠܥܰܡܳܐ
ܘܰܠܩܰܫܺܝܫܶܐ
ܘܰܠܣܳܦ݂ܪܶܐ
ܘܶܐܬ݂ܰܘ ܘܩܳܡܘ
ܥܠܰܘܗ݈ܝ
ܘܰܚܛܰܦ݂ܘ
ܐܰܝܬ݁ܝܽܘܗ݈ܝ
ܠܡܶܨܥܰܬ݂
ܟ݁ܶܢܫܳܐ܂</div>
<div type="v" n="13">ܘܰܐܩܺܝܡܘ
ܣܳܗܕ݁ܶܐ
ܕ݁ܰܓ݁ܳܠܶܐ
ܕ݁ܳܐܡܪܺܝܢ
ܗܳܢܳܐ
ܓ݁ܰܒ݂ܪܳܐ ܠܳܐ
ܫܳܠܶܐ
ܠܰܡܡܰܠܳܠܽܘ
ܡܶܠܶܐ
ܠܽܘܩܒ݂ܰܠ
ܢܳܡܽܘܣܳܐ ܘܥܰܠ
ܐܰܬ݂ܪܳܐ ܗܳܢܳܐ
ܩܰܕ݁ܺܝܫܳܐ܂</div>
<div type="v" n="14">ܚܢܰܢ
ܓ݁ܶܝܪ
ܫܡܰܥܢܳܝܗ݈ܝ
ܕ݁ܶܐܡܰܪ
ܕ݁ܝܶܫܽܘܥ
ܗܳܢܳܐ
ܢܳܨܪܳܝܳܐ ܗܽܘ
ܢܶܫܪܶܝܘܗ݈ܝ
ܠܰܐܬ݂ܪܳܐ
ܗܳܢܳܐ
ܘܰܢܚܰܠܶܦ݂
ܥܝܳܕ݂ܶܐ
ܕ݁ܰܐܫܠܶܡ
ܠܟ݂ܽܘܢ
ܡܽܘܫܶܐ܂</div>
<div type="v" n="15">ܘܚܳܪܘ
ܒ݁ܶܗ ܟ݁ܽܠܗܽܘܢ
ܗܳܢܽܘܢ
ܕ݁ܝܳܬ݂ܒ݁ܺܝܢ
ܗ݈ܘܰܘ
ܒ݁ܰܟ݂ܢܽܘܫܬ݁ܳܐ
ܘܰܚܙܰܘ
ܦ݁ܰܪܨܽܘܦ݁ܶܗ
ܐܰܝܟ݂
ܦ݁ܰܪܨܽܘܦ݁ܳܐ
ܕ݁ܡܰܠܰܐܟ݂ܳܐ܂</div>
</div>
<div type="ch" n="7">
<div type="title" n="title"> ܀ ܦܪܟܣܣ
ܕܫܠܝ̈ܚܐ ܙܙ </div>
<div type="v" n="1">ܘܫܰܐܠܶܗ
ܪܰܒ݁ ܟ݁ܳܗܢܶܐ
ܕ݁ܶܐܢ ܗ݈ܘ
ܕ݁ܗܳܠܶܝܢ
ܗܳܟ݂ܰܢܳܐ
ܐܶܢܶܝܢ܂</div>
<div type="v" n="2">ܗܽܘ ܕ݁ܶܝܢ
ܐܶܡܰܪ
ܓ݁ܰܒ݂ܪܶܐ
ܐܰܚܰܝܢ
ܘܰܐܒ݂ܳܗܳܬ݂ܰܢ
ܫܡܰܥܘ ܐܰܠܳܗܳܐ
ܕ݁ܬ݂ܶܫܒ݁ܽܘܚܬ݁ܳܐ
ܐܶܬ݂ܚܙܺܝ
ܠܰܐܒ݂ܽܘܢ
ܐܰܒ݂ܪܳܗܳܡ
ܟ݁ܰܕ݂
ܐܺܝܬ݂ܰܘܗ݈ܝ
ܗ݈ܘܳܐ
ܒ݁ܶܝܬ݂‌ܢܰܗܪܺܝܢ
ܥܰܕ݂ ܠܳܐ
ܢܺܐܬ݂ܶܐ
ܢܶܥܡܰܪ
ܒ݁ܚܳܪܳܢ܂</div>
<div type="v" n="3">ܘܶܐܡܰܪ
ܗ݈ܘܳܐ ܠܶܗ
ܕ݁ܦ݂ܽܘܩ ܡܶܢ
ܐܰܪܥܳܟ݂ ܘܡܶܢ
ܠܘܳܬ݂ ܒ݁ܢܰܝ
ܛܽܘܗܡܳܟ݂
ܘܬ݂ܳܐ ܠܰܐܪܥܳܐ
ܐܰܝܕ݂ܳܐ
ܕ݁ܶܐܚܰܘܶܝܟ݂܂</div>
<div type="v" n="4">ܘܗܳܝܕ݁ܶܝܢ
ܢܦ݂ܰܩ
ܐܰܒ݂ܪܳܗܳܡ ܡܶܢ
ܐܰܪܥܳܐ
ܕ݁ܟ݂ܰܠܕ݂ܳܝܶܐ
ܘܶܐܬ݂ܳܐ ܥܡܰܪ
ܒ݁ܚܳܪܳܢ ܘܡܶܢ
ܬ݁ܰܡܳܢ ܟ݁ܰܕ݂
ܡܺܝܬ݂
ܐܰܒ݂ܽܘܗ݈ܝ
ܫܰܢܝܶܗ
ܐܰܠܳܗܳܐ
ܠܰܐܪܥܳܐ
ܗܳܕ݂ܶܐ ܕ݁ܒ݂ܳܗ
ܥܳܡܪܺܝܢ
ܐܢ݈ܬ݁ܽܘܢ
ܝܰܘܡܳܢܳܐ܂</div>
<div type="v" n="5">ܘܠܳܐ
ܝܰܗ݈ܒ݂ ܠܶܗ
ܝܳܪܬ݁ܽܘܬ݂ܳܐ
ܒ݁ܳܗ ܐܳܦ݂ ܠܳܐ
ܕ݁ܽܘܪܟ݁ܬ݂ܳܐ
ܕ݁ܪܶܓ݂ܠܳܐ
ܘܶܐܫܬ݁ܰܘܕ݁ܺܝ
ܗ݈ܘܳܐ
ܕ݁ܢܶܬ݁ܠܺܝܗ
ܠܶܗ ܐܰܝܟ݂
ܕ݁ܰܠܡܺܐܪܬ݂ܳܗ
ܠܶܗ ܘܰܠܙܰܪܥܶܗ
ܟ݁ܰܕ݂ ܠܰܝܬ݁
ܗ݈ܘܳܐ ܠܶܗ
ܒ݁ܪܳܐ܂</div>
<div type="v" n="6">ܘܡܰܠܶܠ
ܗ݈ܘܳܐ ܥܰܡܶܗ
ܐܰܠܳܗܳܐ ܟ݁ܰܕ݂
ܐܳܡܰܪ ܠܶܗ
ܕ݁ܢܶܗܘܶܐ
ܙܰܪܥܳܟ݂
ܬ݁ܰܘܬ݁ܳܒ݂ܳܐ
ܒ݁ܰܐܪܥܳܐ
ܢܽܘܟ݂ܪܳܝܬ݁ܳܐ
ܘܰܢܫܰܥܒ݁ܕ݂ܽܘܢܳܝܗ݈ܝ
ܘܢܰܒ݂ܶܐܫܽܘܢ
ܠܶܗ
ܐܰܪܒ݁ܰܥܡܳܐܐ
ܫܢܺܝܢ܂</div>
<div type="v" n="7">ܘܰܠܥܰܡܳܐ
ܕ݁ܢܶܦ݂ܠܚܽܘܢ
ܥܰܒ݂ܕ݁ܽܘܬ݂ܳܐ
ܐܶܕ݁ܽܘܢܺܝܘܗ݈ܝ
ܐܶܢܳܐ ܐܳܡܰܪ
ܐܰܠܳܗܳܐ ܘܡܶܢ
ܒ݁ܳܬ݂ܰܪ
ܗܳܠܶܝܢ
ܢܶܦ݁ܩܽܘܢ
ܘܢܶܦ݂ܠܚܽܘܢ
ܠܺܝ ܒ݁ܰܐܬ݂ܪܳܐ
ܗܳܢܳܐ܂</div>
<div type="v" n="8">ܘܝܰܗ݈ܒ݂
ܠܶܗ
ܕ݁ܺܝܰܬ݂ܺܩܺܐ
ܕ݁ܰܓ݂ܙܽܘܪܬ݁ܳܐ
ܘܗܳܝܕ݁ܶܝܢ
ܐܰܘܠܶܕ݂
ܠܺܐܝܣܚܳܩ
ܘܓ݂ܰܙܪܶܗ
ܒ݁ܝܰܘܡܳܐ
ܬ݁ܡܺܝܢܳܝܳܐ
ܘܺܐܝܣܚܳܩ
ܐܰܘܠܶܕ݂
ܠܝܰܥܩܽܘܒ݂
ܘܝܰܥܩܽܘܒ݂
ܐܰܘܠܶܕ݂
ܠܰܬ݂ܪܶܥܣܰܪ
ܐܰܒ݂ܳܗܳܬ݂ܰܢ܂</div>
<div type="v" n="9">ܘܗܶܢܽܘܢ
ܐܰܒ݂ܳܗܳܬ݂ܰܢ
ܛܰܢܘ
ܒ݁ܝܰܘܣܶܦ݂
ܘܙܰܒ݁ܢܽܘܗ݈ܝ
ܠܡܶܨܪܶܝܢ
ܘܰܐܠܳܗܳܐ
ܥܰܡܶܗ ܗܘܳܐ܂</div>
<div type="v" n="10">ܘܦ݂ܰܪܩܶܗ
ܗ݈ܘܳܐ ܡܶܢ
ܟ݁ܽܠܗܽܘܢ
ܐܽܘܠܨܳܢܰܘܗ݈ܝ
ܘܝܰܗ݈ܒ݂ ܠܶܗ
ܛܰܝܒ݁ܽܘܬ݂ܳܐ
ܘܚܶܟ݂ܡܬ݂ܳܐ
ܩܕ݂ܳܡ
ܦ݁ܶܪܥܽܘܢ
ܡܰܠܟ݁ܳܐ
ܕ݁ܡܶܨܪܶܝܢ
ܘܰܐܩܺܝܡܶܗ
ܪܺܫܳܐ ܥܰܠ
ܡܶܨܪܶܝܢ ܘܥܰܠ
ܒ݁ܰܝܬ݁ܶܗ
ܟ݁ܽܠܶܗ܂</div>
<div type="v" n="11">ܘܰܗܘܳܐ
ܟ݁ܰܦ݂ܢܳܐ
ܘܽܐܘܠܨܳܢܳܐ
ܪܰܒ݁ܳܐ
ܒ݁ܟ݂ܽܠܳܗ
ܡܶܨܪܶܝܢ
ܘܒ݂ܰܐܪܥܳܐ
ܕ݁ܰܟ݂ܢܰܥܢ
ܘܠܰܝܬ݁ ܗ݈ܘܳܐ
ܠܗܽܘܢ
ܠܡܶܣܒ݁ܰܥ
ܠܰܐܒ݂ܳܗܳܬ݂ܰܢ܂</div>
<div type="v" n="12">ܘܟ݂ܰܕ݂
ܫܡܰܥ ܝܰܥܩܽܘܒ݂
ܕ݁ܺܐܝܬ݂
ܥܒ݂ܽܘܪܳܐ
ܒ݁ܡܶܨܪܶܝܢ
ܫܰܕ݁ܰܪ ܗ݈ܘܳܐ
ܠܰܐܒ݂ܳܗܳܬ݂ܰܢ
ܠܽܘܩܕ݂ܰܡ܂</div>
<div type="v" n="13">ܘܟ݂ܰܕ݂
ܐܶܙܰܠܘ
ܕ݁ܬ݂ܰܪܬ݁ܶܝܢ
ܙܰܒ݂ܢܺܝܢ
ܐܰܘܕ݁ܰܥ
ܝܰܘܣܶܦ݂
ܢܰܦ݂ܫܶܗ
ܠܰܐܚܰܘܗ݈ܝ
ܘܶܐܬ݂ܺܝܕ݂ܰܥ
ܠܦ݂ܶܪܥܽܘܢ
ܛܽܘܗܡܶܗ
ܕ݁ܝܰܘܣܶܦ݂܂</div>
<div type="v" n="14">ܘܫܰܕ݁ܰܪ
ܗ݈ܘܳܐ ܝܰܘܣܶܦ݂
ܘܰܐܝܬ݁ܝܶܗ
ܠܰܐܒ݂ܽܘܗ݈ܝ
ܝܰܥܩܽܘܒ݂
ܘܰܠܟ݂ܽܠܶܗ
ܛܽܘܗܡܶܗ
ܘܗܳܘܶܝܢ ܗ݈ܘܰܘ
ܒ݁ܡܶܢܝܳܢܳܐ
ܫܰܒ݂ܥܺܝܢ
ܘܚܰܡܶܫ
ܢܰܦ݂ܫܳܢ܂</div>
<div type="v" n="15">ܘܰܢܚܶܬ݂
ܝܰܥܩܽܘܒ݂
ܠܡܶܨܪܶܝܢ
ܘܡܺܝܬ݂ ܬ݁ܰܡܳܢ
ܗܽܘ
ܘܰܐܒ݂ܳܗܳܬ݂ܰܢ܂</div>
<div type="v" n="16">ܘܶܐܫܬ݁ܰܢܺܝ
ܠܰܫܟ݂ܺܝܡ
ܘܶܐܬ݁ܬ݁ܣܺܝܡ
ܒ݁ܩܰܒ݂ܪܳܐ
ܕ݁ܰܙܒ݂ܰܢ
ܗ݈ܘܳܐ
ܐܰܒ݂ܪܳܗܳܡ
ܒ݁ܟ݂ܶܣܦ݁ܳܐ
ܡܶܢ ܒ݁ܢܰܝ
ܚܡܽܘܪ܂</div>
<div type="v" n="17">ܘܟ݂ܰܕ݂
ܡܰܛܺܝ ܗ݈ܘܳܐ
ܙܰܒ݂ܢܳܐ
ܕ݁ܡܶܕ݁ܶܡ
ܕ݁ܶܐܫܬ݁ܰܘܕ݁ܺܝ
ܗ݈ܘܳܐ
ܒ݁ܡܰܘܡܳܬ݂ܳܐ
ܐܰܠܳܗܳܐ
ܠܰܐܒ݂ܪܳܗܳܡ
ܣܓ݂ܺܝ ܗ݈ܘܳܐ
ܥܰܡܳܐ
ܘܰܬ݂ܩܶܦ݂
ܒ݁ܡܶܨܪܶܝܢ܂</div>
<div type="v" n="18">ܥܕ݂ܰܡܳܐ
ܕ݁ܩܳܡ ܡܰܠܟ݁ܳܐ
ܐ݈ܚܪܺܢܳܐ ܥܰܠ
ܡܶܨܪܶܝܢ
ܐܰܝܢܳܐ ܕ݁ܠܳܐ
ܝܳܕ݂ܰܥ ܗ݈ܘܳܐ
ܠܶܗ
ܠܝܰܘܣܶܦ݂܂</div>
<div type="v" n="19">ܘܶܐܨܛܰܢܰܥ
ܥܰܠ ܛܽܘܗܡܰܢ
ܘܰܐܒ݂ܶܐܫ
ܠܰܐܒ݂ܳܗܳܬ݂ܰܢ
ܘܰܦ݂ܩܰܕ݂
ܕ݁ܢܶܗܘܽܘܢ
ܡܶܫܬ݁ܕ݂ܶܝܢ
ܝܰܠܽܘܕ݂ܰܝܗܽܘܢ
ܕ݁ܠܳܐ
ܢܺܚܽܘܢ܂</div>
<div type="v" n="20">ܒ݁ܶܗ
ܒ݁ܙܰܒ݂ܢܳܐ ܗܰܘ
ܐܶܬ݂ܺܝܠܶܕ݂
ܡܽܘܫܶܐ
ܘܰܪܚܺܝܡ ܗ݈ܘܳܐ
ܠܰܐܠܳܗܳܐ
ܘܶܐܬ݂ܪܰܒ݁ܺܝ
ܝܰܪܚܶܐ
ܬ݁ܠܳܬ݂ܳܐ
ܒ݁ܶܝܬ݂
ܐܰܒ݂ܽܘܗ݈ܝ܂</div>
<div type="v" n="21">ܘܟ݂ܰܕ݂
ܐܶܫܬ݁ܕ݂ܺܝ ܡܶܢ
ܐܶܡܶܗ
ܐܶܫܟ݁ܰܚܬ݂ܶܗ
ܒ݁ܰܪ݈ܬ݂
ܦ݁ܶܪܥܽܘܢ
ܘܪܰܒ݁ܝܰܬ݂ܶܗ
ܠܳܗ ܠܰܒ݂ܪܳܐ܂</div>
<div type="v" n="22">ܘܶܐܬ݂ܪܕ݂ܺܝ
ܡܽܘܫܶܐ
ܒ݁ܟ݂ܽܠܳܗ
ܚܶܟ݂ܡܬ݂ܳܐ
ܕ݁ܡܶܨܪܳܝܶܐ
ܘܰܥܬ݂ܺܝܕ݂
ܗ݈ܘܳܐ
ܒ݁ܡܶܠܰܘܗ݈ܝ
ܘܳܐܦ݂
ܒ݁ܰܥܒ݂ܳܕ݂ܰܘܗ݈ܝ܂</div>
<div type="v" n="23">ܘܟ݂ܰܕ݂
ܗܘܳܐ ܒ݁ܰܪ
ܐܰܪܒ݁ܥܺܝܢ
ܫܢܺܝܢ ܣܠܶܩ
ܗ݈ܘܳܐ ܥܰܠ
ܠܶܒ݁ܶܗ
ܕ݁ܢܶܣܥܽܘܪ
ܠܰܐܚܰܘܗ݈ܝ
ܒ݁ܢܰܝ
ܐܺܝܣܪܳܝܶܠ܂</div>
<div type="v" n="24">ܘܰܚܙܳܐ
ܠܚܰܕ݂ ܡܶܢ
ܒ݁ܢܰܝ
ܫܰܪܒ݁ܬ݂ܶܗ
ܕ݁ܡܶܬ݁ܕ݁ܒ݂ܰܪ
ܒ݁ܰܩܛܺܝܪܳܐ
ܘܬ݂ܰܒ݂ܥܶܗ
ܘܰܥܒ݂ܰܕ݂ ܠܶܗ
ܕ݁ܺܝܢܳܐ
ܘܩܰܛܠܶܗ
ܠܡܶܨܪܳܝܳܐ ܗܰܘ
ܕ݁ܡܰܣܟ݁ܶܠ
ܗ݈ܘܳܐ ܒ݁ܶܗ܂</div>
<div type="v" n="25">ܘܰܣܒ݂ܰܪ
ܕ݁ܡܶܣܬ݁ܰܟ݁ܠܺܝܢ
ܐܰܚܰܘܗ݈ܝ
ܒ݁ܢܰܝ
ܐܺܝܣܪܳܝܶܠ
ܕ݁ܰܐܠܳܗܳܐ
ܒ݁ܺܐܝܕ݂ܶܗ
ܝܳܗܶܒ݂ ܠܗܽܘܢ
ܦ݁ܽܘܪܩܳܢܳܐ
ܘܠܳܐ
ܐܶܣܬ݁ܰܟ݁ܰܠܘ܂</div>
<div type="v" n="26">ܘܰܠܝܰܘܡܳܐ
ܐ݈ܚܪܺܢܳܐ
ܐܶܬ݂ܚܙܺܝ
ܠܗܽܘܢ ܟ݁ܰܕ݂
ܢܳܨܶܝܢ ܗܶܢܽܘܢ
ܚܰܕ݂ ܥܰܡ ܚܰܕ݂
ܘܰܡܦ݁ܺܝܣ
ܗ݈ܘܳܐ ܠܗܽܘܢ
ܕ݁ܢܶܫܬ݁ܰܝܢܽܘܢ
ܟ݁ܰܕ݂ ܐܳܡܰܪ
ܓ݁ܰܒ݂ܪܶܐ
ܐܰܚܶܐ
ܐܰܢ݈ܬ݁ܽܘܢ
ܡܶܛܽܠ ܡܳܢܳܐ
ܡܰܣܟ݁ܠܺܝܢ
ܐܢ݈ܬ݁ܽܘܢ ܚܰܕ݂
ܒ݁ܚܰܕ݂܂</div>
<div type="v" n="27">ܗܰܘ ܕ݁ܶܝܢ
ܕ݁ܡܰܣܟ݁ܶܠ
ܗ݈ܘܳܐ
ܒ݁ܚܰܒ݂ܪܶܗ
ܕ݁ܰܚܩܶܗ ܡܶܢ
ܠܘܳܬ݂ܶܗ
ܘܶܐܡܰܪ ܠܶܗ
ܡܰܢܽܘ
ܐܰܩܺܝܡܳܟ݂
ܥܠܰܝܢ ܪܺܫܳܐ
ܘܕ݂ܰܝܳܢܳܐ܂</div>
<div type="v" n="28">ܕ݁ܰܠܡܳܐ
ܠܡܶܩܛܠܰܢܝ
ܒ݁ܳܥܶܐ ܐܰܢ݈ܬ݁
ܐܰܝܟ݂
ܕ݁ܰܩܛܰܠܬ݁
ܐܶܬ݂ܡܳܠܝ
ܠܡܶܨܪܳܝܳܐ܂</div>
<div type="v" n="29">ܘܰܥܪܰܩ
ܡܽܘܫܶܐ
ܒ݁ܡܶܠܬ݂ܳܐ
ܗܳܕ݂ܶܐ ܘܰܗܘܳܐ
ܬ݁ܰܘܬ݁ܳܒ݂ܳܐ
ܒ݁ܰܐܪܥܳܐ
ܕ݁ܡܶܕ݂ܝܰܢ
ܘܰܗܘܰܘ ܠܶܗ
ܬ݁ܪܶܝܢ
ܒ݁ܢܺܝܢ܂</div>
<div type="v" n="30">ܘܟ݂ܰܕ݂
ܡܠܰܝ ܠܶܗ
ܬ݁ܰܡܳܢ
ܐܰܪܒ݁ܥܺܝܢ
ܫܢܺܝܢ
ܐܶܬ݂ܚܙܺܝ ܠܶܗ
ܒ݁ܡܰܕ݂ܒ݁ܪܳܐ
ܕ݁ܛܽܘܪ ܣܺܝܢܰܝ
ܡܰܠܰܐܟ݂ܶܗ
ܕ݁ܡܳܪܝܳܐ
ܒ݁ܢܽܘܪܳܐ
ܕ݁ܝܳܩܕ݁ܳܐ
ܒ݁ܣܰܢܝܳܐ܂</div>
<div type="v" n="31">ܘܟ݂ܰܕ݂
ܚܙܳܐ ܡܽܘܫܶܐ
ܐܶܬ݁ܕ݁ܰܡܰܪ
ܒ݁ܚܶܙܘܳܐ
ܘܟ݂ܰܕ݂
ܐܶܬ݂ܩܰܪܰܒ݂
ܕ݁ܢܶܚܙܶܐ
ܐܶܡܰܪ ܠܶܗ
ܡܳܪܝܳܐ
ܒ݁ܩܳܠܳܐ܂</div>
<div type="v" n="32">ܐܶܢܳܐ
ܐ݈ܢܳܐ ܐܰܠܳܗܳܐ
ܕ݁ܰܐܒ݂ܳܗܰܝܟ݁
ܐܰܠܳܗܶܗ
ܕ݁ܰܐܒ݂ܪܳܗܳܡ
ܘܕ݂ܺܐܝܣܚܳܩ
ܘܰܕ݂ܝܰܥܩܽܘܒ݂
ܘܟ݂ܰܕ݂
ܪܰܬ݁ܺܝܬ݂
ܗ݈ܘܳܐ ܡܽܘܫܶܐ
ܠܳܐ ܡܰܡܪܰܚ
ܗ݈ܘܳܐ
ܕ݁ܰܢܚܽܘܪ
ܒ݁ܚܶܙܘܳܐ܂</div>
<div type="v" n="33">ܘܶܐܡܰܪ
ܠܶܗ ܡܳܪܝܳܐ
ܫܪܺܝ ܡܣܳܢܰܝܟ݁
ܡܶܢ ܪܶܓ݂ܠܰܝܟ݁
ܐܰܪܥܳܐ ܓ݁ܶܝܪ
ܕ݁ܩܳܐܶܡ
ܐܰܢ݈ܬ݁ ܒ݁ܳܗ
ܩܰܕ݁ܺܝܫܳܐ
ܗ݈ܝ܂</div>
<div type="v" n="34">ܡܶܚܙܳܐ
ܚܙܺܝܬ݂
ܐܽܘܠܨܳܢܶܗ
ܕ݁ܥܰܡܝ
ܕ݁ܰܒ݂ܡܶܨܪܶܝܢ
ܘܬ݂ܶܢܚܳܬ݂ܶܗ
ܫܶܡܥܶܬ݂
ܘܢܶܚܬ݁ܶܬ݂
ܕ݁ܶܐܦ݂ܪܽܘܩ
ܐܶܢܽܘܢ ܘܗܳܫܳܐ
ܬ݁ܳܐ
ܐܶܫܰܕ݁ܪܳܟ݂
ܠܡܶܨܪܶܝܢ܂</div>
<div type="v" n="35">ܠܗܳܢܳܐ
ܡܽܘܫܶܐ
ܕ݁ܰܟ݂ܦ݂ܰܪܘ
ܒ݁ܶܗ ܟ݁ܰܕ݂
ܐܳܡܪܺܝܢ
ܕ݁ܡܰܢܽܘ
ܐܰܩܺܝܡܳܟ݂
ܥܠܰܝܢ ܪܺܫܳܐ
ܘܕ݂ܰܝܳܢܳܐ ܠܶܗ
ܠܗܳܢܳܐ
ܐܰܠܳܗܳܐ ܪܺܫܳܐ
ܘܦ݂ܳܪܽܘܩܳܐ
ܫܰܕ݁ܰܪ ܠܗܽܘܢ
ܒ݁ܺܐܝܕ݂ܰܝ
ܡܰܠܰܐܟ݂ܳܐ ܗܰܘ
ܕ݁ܶܐܬ݂ܚܙܺܝ
ܠܶܗ
ܒ݁ܣܰܢܝܳܐ܂</div>
<div type="v" n="36">ܗܳܢܰܘ
ܕ݁ܰܐܦ݁ܶܩ
ܐܶܢܽܘܢ ܟ݁ܰܕ݂
ܥܒ݂ܰܕ݂
ܐܳܬ݂ܘܳܬ݂ܳܐ
ܘܬ݂ܶܕ݂ܡܪܳܬ݂ܳܐ
ܘܰܓ݂ܒ݂ܰܪܘܳܬ݂ܳܐ
ܒ݁ܰܐܪܥܳܐ
ܕ݁ܡܶܨܪܶܝܢ
ܘܰܒ݂ܝܰܡܳܐ‌ܕ݂ܣܽܘܦ݂
ܘܰܒ݂ܡܰܕ݂ܒ݁ܪܳܐ
ܫܢܺܝܢ
ܐܰܪܒ݁ܥܺܝܢ܂</div>
<div type="v" n="37">ܗܳܢܰܘ
ܡܽܘܫܶܐ ܗܰܘ
ܕ݁ܶܐܡܰܪ
ܠܰܒ݂ܢܰܝ
ܐܺܝܣܪܳܝܶܠ
ܕ݁ܰܢܒ݂ܺܝܳܐ
ܢܩܺܝܡ ܠܟ݂ܽܘܢ
ܡܳܪܝܳܐ
ܐܰܠܳܗܳܐ ܡܶܢ
ܐܰܚܰܝܟ݁ܽܘܢ
ܐܰܟ݂ܘܳܬ݂ܝ ܠܶܗ
ܬ݁ܶܫܡܥܽܘܢ܂</div>
<div type="v" n="38">ܗܳܢܰܘ
ܕ݁ܰܗܘܳܐ
ܒ݁ܰܟ݂ܢܽܘܫܬ݁ܳܐ
ܒ݁ܡܰܕ݂ܒ݁ܪܳܐ
ܥܰܡ ܡܰܠܰܐܟ݂ܳܐ
ܗܰܘ ܕ݁ܡܰܠܶܠ
ܗ݈ܘܳܐ ܥܰܡܶܗ
ܘܥܰܡ
ܐܰܒ݂ܳܗܳܬ݂ܰܢ
ܒ݁ܛܽܘܪܳܐ
ܕ݁ܣܺܝܢܰܝ
ܘܗܽܘܝܽܘ
ܕ݁ܩܰܒ݁ܶܠ
ܡܶܠܶܐ
ܚܰܝܳܬ݂ܳܐ
ܕ݁ܠܰܢ
ܢܶܬ݁ܶܠ܂</div>
<div type="v" n="39">ܘܠܳܐ
ܨܒ݂ܰܘ
ܠܡܶܬ݁ܕ݁ܢܳܝܽܘ
ܠܶܗ
ܐܰܒ݂ܳܗܳܬ݂ܰܢ
ܐܶܠܳܐ
ܫܰܒ݂ܩܽܘܗ݈ܝ
ܘܰܒ݂ܠܶܒ݁ܰܘܳܬ݂ܗܽܘܢ
ܗܦ݂ܰܟ݂ܘ ܠܗܽܘܢ
ܠܡܶܨܪܶܝܢ܂</div>
<div type="v" n="40">ܟ݁ܰܕ݂
ܐܳܡܪܺܝܢ
ܠܰܐܗܪܽܘܢ
ܥܒ݂ܶܕ݂ ܠܰܢ
ܐܰܠܳܗܶܐ
ܕ݁ܢܺܐܙܽܠ݈ܘܢ
ܩܕ݂ܳܡܰܝܢ
ܡܶܛܽܠ ܕ݁ܗܳܢܳܐ
ܡܽܘܫܶܐ
ܕ݁ܰܐܦ݁ܩܰܢ ܡܶܢ
ܐܰܪܥܳܐ
ܕ݁ܡܶܨܪܶܝܢ ܠܳܐ
ܝܳܕ݂ܥܺܝܢ
ܚ݈ܢܰܢ ܡܳܢܳܐ
ܗܘܳܝܗ݈ܝ܂</div>
<div type="v" n="41">ܘܰܥܒ݂ܰܕ݂ܘ
ܠܗܽܘܢ ܥܶܓ݂ܠܳܐ
ܒ݁ܝܰܘܡܳܬ݂ܳܐ
ܗܳܢܽܘܢ
ܘܕ݂ܰܒ݁ܰܚܘ
ܕ݁ܶܒ݂ܚܶܐ
ܠܰܦ݂ܬ݂ܰܟ݂ܪܶܐ
ܘܡܶܬ݂ܒ݁ܰܣܡܺܝܢ
ܗ݈ܘܰܘ
ܒ݁ܰܥܒ݂ܳܕ݂
ܐܺܝܕ݂ܰܝܗܽܘܢ܂</div>
<div type="v" n="42">ܘܰܗܦ݂ܰܟ݂
ܐܰܠܳܗܳܐ
ܘܰܐܫܠܶܡ
ܐܶܢܽܘܢ
ܕ݁ܢܶܗܘܽܘܢ
ܦ݁ܳܠܚܺܝܢ
ܠܚܰܝܠܰܘܳܬ݂ܳܐ
ܕ݁ܰܫܡܰܝܳܐ
ܐܰܝܟ݂
ܕ݁ܰܟ݂ܬ݂ܺܝܒ݂
ܒ݁ܰܟ݂ܬ݂ܳܒ݂ܳܐ
ܕ݁ܰܢܒ݂ܺܝܶܐ
ܠܡܳܐ
ܐܰܪܒ݁ܥܺܝܢ
ܫܢܺܝܢ
ܒ݁ܡܰܕ݂ܒ݁ܪܳܐ
ܢܶܟ݂ܣܬ݂ܳܐ ܐܰܘ
ܕ݁ܶܒ݂ܚܬ݂ܳܐ
ܩܰܪܶܒ݂ܬ݁ܽܘܢ
ܠܺܝ ܒ݁ܢܰܝ
ܐܺܝܣܪܳܝܶܠ܂</div>
<div type="v" n="43">ܐܶܠܳܐ
ܫܩܰܠܬ݁ܽܘܢ
ܡܰܫܟ݁ܢܶܗ
ܕ݁ܡܰܠܟ݁ܽܘܡ
ܘܟ݂ܰܘܟ݁ܒ݂ܶܗ
ܕ݁ܰܐܠܳܗܳܐ
ܕ݁ܰܪܦ݂ܳܢ
ܕ݁ܶܡܘܳܬ݂ܳܐ
ܕ݁ܰܥܒ݂ܰܕ݁ܬ݁ܽܘܢ
ܕ݁ܬ݂ܶܗܘܽܘܢ
ܣܳܓ݂ܕ݁ܺܝܢ
ܠܗܶܝܢ
ܐܶܫܰܢܶܝܟ݂ܽܘܢ
ܠܗܰܠ ܡܶܢ
ܒ݁ܳܒ݂ܶܠ܂</div>
<div type="v" n="44">ܗܳܐ
ܡܰܫܟ݁ܢܳܐ
ܕ݁ܣܳܗܕ݁ܽܘܬ݂ܳܐ
ܕ݁ܰܐܒ݂ܳܗܳܬ݂ܰܢ
ܒ݁ܡܰܕ݂ܒ݁ܪܳܐ
ܐܺܝܬ݂ܰܘܗ݈ܝ
ܗ݈ܘܳܐ ܐܰܝܟ݂
ܡܳܐ ܕ݁ܦ݂ܰܩܶܕ݂
ܗܰܘ ܕ݁ܡܰܠܶܠ
ܥܰܡ ܡܽܘܫܶܐ
ܠܡܶܥܒ݁ܕ݂ܶܗ
ܒ݁ܰܕ݂ܡܽܘܬ݂ܳܐ
ܕ݁ܚܰܘܝܶܗ܂</div>
<div type="v" n="45">ܘܠܶܗ
ܠܗܳܢܳܐ
ܡܰܫܟ݁ܢܳܐ ܐܳܦ݂
ܡܰܥܳܠܽܘ
ܐܰܥܠܽܘܗ݈ܝ
ܐܰܒ݂ܳܗܳܬ݂ܰܢ
ܥܰܡ ܝܶܫܽܘܥ
ܠܰܐܪܥܳܐ
ܕ݁ܝܰܗ݈ܒ݂
ܠܗܽܘܢ ܐܰܠܳܗܳܐ
ܝܽܘܪܬ݁ܳܢܳܐ
ܡܶܢ ܥܰܡ݈ܡܶܐ
ܗܳܢܽܘܢ
ܕ݁ܰܫܕ݂ܳܐ ܡܶܢ
ܩܕ݂ܳܡܰܝܗܽܘܢ
ܘܶܐܬ݂ܝܰܒ݁ܰܠ
ܥܕ݂ܰܡܳܐ
ܠܝܰܘܡܰܘܗ݈ܝ
ܕ݁ܕ݂ܰܘܺܝܕ݂܂</div>
<div type="v" n="46">ܗܰܘ
ܕ݁ܶܐܫܟ݁ܰܚ
ܪܰܚܡܶܐ
ܩܕ݂ܳܡܰܘܗ݈ܝ
ܕ݁ܰܐܠܳܗܳܐ
ܘܰܫܐܶܠ
ܕ݁ܢܶܫܟ݁ܰܚ
ܡܰܫܟ݁ܢܳܐ
ܠܰܐܠܳܗܶܗ
ܕ݁ܝܰܥܩܽܘܒ݂܂</div>
<div type="v" n="47">ܫܠܶܝܡܳܘܢ
ܕ݁ܶܝܢ ܒ݁ܢܳܐ
ܠܶܗ
ܒ݁ܰܝܬ݁ܳܐ܂</div>
<div type="v" n="48">ܘܰܡܪܰܝܡܳܐ
ܠܳܐ ܫܪܳܐ
ܒ݁ܰܥܒ݂ܳܕ݂
ܐܺܝܕ݂ܰܝܳܐ
ܐܰܝܟ݂ ܕ݁ܶܐܡܰܪ
ܢܒ݂ܺܝܳܐ܂</div>
<div type="v" n="49">ܕ݁ܰܫܡܰܝܳܐ
ܟ݁ܽܘܪܣܰܝ
ܘܰܐܪܥܳܐ
ܟ݁ܽܘܒ݂ܫܳܐ
ܕ݁ܰܬ݂ܚܶܝܬ݂
ܪܶܓ݂ܠܰܝ
ܐܰܝܢܰܘ
ܒ݁ܰܝܬ݁ܳܐ
ܕ݁ܬ݂ܶܒ݂ܢܽܘܢ
ܠܺܝ ܐܳܡܰܪ
ܡܳܪܝܳܐ ܐܰܘ
ܐܰܝܢܰܘ
ܐܰܬ݂ܪܳܐ
ܕ݁ܰܢܝܳܚܬ݁ܝ܂</div>
<div type="v" n="50">ܠܳܐ ܗܳܐ
ܐܺܝܕ݂ܳܐ
ܕ݁ܺܝܠܝ
ܥܶܒ݂ܕ݁ܰܬ݂
ܗܳܠܶܝܢ
ܟ݁ܽܠܗܶܝܢ܂</div>
<div type="v" n="51">ܐܳܘ
ܩܰܫܝܰܝ
ܩܕ݂ܳܠܳܐ
ܘܰܕ݂ܠܳܐ
ܓ݁ܙܺܝܪܺܝܢ
ܒ݁ܠܶܒ݁ܗܽܘܢ
ܘܰܒ݂ܡܰܫܡܰܥܬ݂ܗܽܘܢ
ܐܰܢ݈ܬ݁ܽܘܢ
ܒ݁ܟ݂ܽܠܙܒ݂ܰܢ
ܠܽܘܩܒ݂ܰܠ
ܪܽܘܚܳܐ
ܕ݁ܩܽܘܕ݂ܫܳܐ
ܩܳܝܡܺܝܢ
ܐܢ݈ܬ݁ܽܘܢ
ܐܰܝܟ݂
ܐܰܒ݂ܳܗܰܝܟ݁ܽܘܢ
ܐܳܦ݂
ܐܰܢ݈ܬ݁ܽܘܢ܂</div>
<div type="v" n="52">ܠܰܐܝܢܳܐ
ܓ݁ܶܝܪ ܡܶܢ
ܢܒ݂ܺܝܶܐ ܕ݁ܠܳܐ
ܪܕ݂ܰܦ݂ܘ
ܘܰܩܛܰܠܘ
ܐܰܒ݂ܳܗܰܝܟ݁ܽܘܢ
ܠܰܐܝܠܶܝܢ
ܕ݁ܩܰܕ݁ܶܡܘ
ܒ݁ܰܕ݁ܶܩܘ ܥܰܠ
ܡܶܐܬ݂ܺܝܬ݂ܶܗ
ܕ݁ܙܰܕ݁ܺܝܩܳܐ
ܗܰܘ
ܕ݁ܰܐܢ݈ܬ݁ܽܘܢ
ܐܰܫܠܶܡܬ݁ܽܘܢ
ܘܰܩܛܰܠܬ݁ܽܘܢܳܝܗ݈ܝ܂</div>
<div type="v" n="53">ܘܩܰܒ݁ܶܠܬ݁ܽܘܢ
ܢܳܡܽܘܣܳܐ
ܒ݁ܝܰܕ݂
ܦ݁ܽܘܩܕ݁ܳܢܳܐ
ܕ݁ܡܰܠܰܐܟ݂ܶܐ
ܘܠܳܐ
ܢܛܰܪܬ݁ܽܘܢܳܝܗ݈ܝ܂</div>
<div type="v" n="54">ܘܟ݂ܰܕ݂
ܫܡܰܥܘ ܗ݈ܘܰܘ
ܗܳܠܶܝܢ
ܐܶܬ݂ܡܠܺܝܘ
ܚܶܡܬ݁ܳܐ
ܒ݁ܢܰܦ݂ܫܗܽܘܢ
ܘܰܡܚܰܪܩܺܝܢ
ܗ݈ܘܰܘ
ܫܶܢܰܝܗܽܘܢ
ܥܠܰܘܗ݈ܝ܂</div>
<div type="v" n="55">ܘܗܽܘ
ܟ݁ܰܕ݂ ܡܠܶܐ
ܗ݈ܘܳܐ
ܗܰܝܡܳܢܽܘܬ݂ܳܐ
ܘܪܽܘܚܳܐ
ܕ݁ܩܽܘܕ݂ܫܳܐ
ܚܳܪ ܒ݁ܰܫܡܰܝܳܐ
ܘܰܚܙܳܐ
ܬ݁ܶܫܒ݁ܽܘܚܬ݁ܳܐ
ܕ݁ܰܐܠܳܗܳܐ
ܘܰܠܝܶܫܽܘܥ
ܟ݁ܰܕ݂ ܩܳܐܶܡ
ܡܶܢ ܝܰܡܺܝܢܳܐ
ܕ݁ܰܐܠܳܗܳܐ܂</div>
<div type="v" n="56">ܘܶܐܡܰܪ
ܗܳܐ ܚܳܙܶܐ
ܐ݈ܢܳܐ ܫܡܰܝܳܐ
ܟ݁ܰܕ݂
ܦ݁ܬ݂ܺܝܚܺܝܢ
ܘܠܰܒ݂ܪܶܗ
ܕ݁ܐ݈ܢܳܫܳܐ
ܟ݁ܰܕ݂ ܩܳܐܶܡ
ܡܶܢ ܝܰܡܺܝܢܳܐ
ܕ݁ܰܐܠܳܗܳܐ܂</div>
<div type="v" n="57">ܘܰܩܥܰܘ
ܒ݁ܩܳܠܳܐ ܪܳܡܳܐ
ܘܣܰܟ݁ܰܪܘ
ܐܶܕ݂ܢܰܝܗܽܘܢ
ܘܰܓ݂ܙܰܡܘ
ܥܠܰܘܗ݈ܝ
ܟ݁ܽܠܗܽܘܢ܂</div>
<div type="v" n="58">ܘܶܐܚܰܕ݂ܘ
ܐܰܦ݁ܩܽܘܗ݈ܝ
ܠܒ݂ܰܪ ܡܶܢ
ܡܕ݂ܺܝܢ݈ܬ݁ܳܐ
ܘܪܳܓ݂ܡܺܝܢ
ܗ݈ܘܰܘ ܠܶܗ
ܘܰܐܝܠܶܝܢ
ܕ݁ܰܐܣܗܶܕ݂ܘ
ܥܠܰܘܗ݈ܝ ܣܳܡܘ
ܢܰܚܬ݁ܰܝܗܽܘܢ
ܠܘܳܬ݂
ܪܶܓ݂ܠܰܘܗ݈ܝ
ܕ݁ܰܥܠܰܝܡܳܐ
ܚܰܕ݂
ܕ݁ܡܶܬ݂ܩܪܶܐ
ܫܳܐܘܳܠ܂</div>
<div type="v" n="59">ܘܪܳܓ݂ܡܺܝܢ
ܗ݈ܘܰܘ ܠܶܗ
ܠܶܐܣܛܶܦ݂ܰܢܳܘܣ
ܟ݁ܰܕ݂ ܡܨܰܠܶܐ
ܘܳܐܡܰܪ ܡܳܪܰܢ
ܝܶܫܽܘܥ ܩܰܒ݁ܶܠ
ܪܽܘܚܝ܂</div>
<div type="v" n="60">ܘܟ݂ܰܕ݂
ܣܳܡ ܒ݁ܽܘܪܟ݁ܳܐ
ܩܥܳܐ ܒ݁ܩܳܠܳܐ
ܪܳܡܳܐ ܘܶܐܡܰܪ
ܡܳܪܰܢ ܠܳܐ
ܬ݁ܩܺܝܡ ܠܗܽܘܢ
ܗܳܕ݂ܶܐ
ܚܛܺܝܬ݂ܳܐ
ܘܟ݂ܰܕ݂ ܗܳܕ݂ܶܐ
ܐܶܡܰܪ
ܫܟ݂ܶܒ݂܂</div>
</div>
<div type="ch" n="8">
<div type="title" n="title"> ܀ ܦܪܟܣܣ
ܕܫܠܝ̈ܚܐ ܚܚ </div>
<div type="v" n="1">ܫܳܐܘܳܠ
ܕ݁ܶܝܢ ܨܳܒ݂ܶܐ
ܗ݈ܘܳܐ
ܘܰܡܫܰܘܬ݁ܰܦ݂
ܗ݈ܘܳܐ
ܒ݁ܩܶܛܠܶܗ
ܘܰܗܘܳܐ ܗ݈ܘܳܐ
ܒ݁ܗܰܘ ܝܰܘܡܳܐ
ܪܕ݂ܽܘܦ݂ܝܳܐ
ܪܰܒ݁ܳܐ
ܠܥܺܕ݈݁ܬ݁ܳܐ
ܕ݁ܒ݂ܽܐܘܪܺܫܠܶܡ
ܘܶܐܬ݂ܒ݁ܰܕ݁ܰܪܘ
ܟ݁ܽܠܗܽܘܢ
ܒ݁ܩܽܘܪܝܳܐ
ܕ݁ܺܝܗܽܘܕ݂
ܘܳܐܦ݂ ܒ݁ܶܝܬ݂
ܫܳܡܪܳܝܶܐ
ܠܒ݂ܰܪ ܡܶܢ
ܫܠܺܝܚܶܐ
ܒ݁ܰܠܚܽܘܕ݂܂</div>
<div type="v" n="2">ܘܰܩܦ݂ܰܣܘ
ܩܰܒ݂ܪܽܘܗ݈ܝ
ܠܶܐܣܛܶܦ݂ܰܢܳܘܣ
ܓ݁ܰܒ݂ܪܶܐ
ܡܗܰܝܡܢܶܐ
ܘܶܐܬ݂ܶܐܒ݂ܶܠܘ
ܥܠܰܘܗ݈ܝ
ܪܰܘܪܒ݂ܳܐܝܺܬ݂܂</div>
<div type="v" n="3">ܫܳܐܘܳܠ
ܕ݁ܶܝܢ ܪܳܕ݂ܶܦ݂
ܗ݈ܘܳܐ
ܠܥܺܕ݈݁ܬ݁ܶܗ
ܕ݁ܰܐܠܳܗܳܐ
ܟ݁ܰܕ݂ ܥܳܐܶܠ
ܗ݈ܘܳܐ
ܠܒ݂ܳܬ݁ܶܐ
ܘܰܡܓ݂ܰܪܓ݁ܰܪ
ܠܓ݂ܰܒ݂ܪܶܐ
ܘܰܠܢܶܫܶܐ
ܘܰܡܫܰܠܡܺܝܢ
ܗ݈ܘܳܐ ܠܒ݂ܶܝܬ݂
ܐܰܣܺܝܪܶܐ܂</div>
<div type="v" n="4">ܘܗܳܢܽܘܢ
ܕ݁ܶܐܬ݂ܒ݁ܰܕ݁ܰܪܘ
ܡܶܬ݂ܟ݁ܰܪܟ݁ܺܝܢ
ܗ݈ܘܰܘ
ܘܡܰܟ݂ܪܙܺܝܢ
ܡܶܠܬ݂ܳܐ
ܕ݁ܰܐܠܳܗܳܐ܂</div>
<div type="v" n="5">ܦ݂ܺܝܠܺܝܦ݁ܳܘܣ
ܕ݁ܶܝܢ ܢܚܶܬ݂
ܠܶܗ
ܠܰܡܕ݂ܺܝܢ݈ܬ݁ܳܐ
ܕ݁ܫܳܡܪܳܝܶܐ
ܘܡܰܟ݂ܪܶܙ
ܗ݈ܘܳܐ ܠܗܽܘܢ
ܥܰܠ ܡܫܺܝܚܳܐ܂</div>
<div type="v" n="6">ܘܟ݂ܰܕ݂
ܫܳܡܥܺܝܢ ܗ݈ܘܰܘ
ܡܶܠܬ݂ܶܗ
ܒ݁ܢܰܝܢܳܫܳܐ
ܕ݁ܬ݂ܰܡܳܢ
ܨܳܝܬ݁ܺܝܢ
ܗ݈ܘܰܘ ܠܶܗ
ܘܡܶܬ݁ܛܦ݁ܺܝܣܺܝܢ
ܗ݈ܘܰܘ ܠܟ݂ܽܠ
ܕ݁ܳܐܡܰܪ ܗ݈ܘܳܐ
ܕ݁ܚܳܙܶܝܢ
ܗ݈ܘܰܘ
ܐܳܬ݂ܘܳܬ݂ܳܐ
ܕ݁ܥܳܒ݂ܶܕ݂
ܗ݈ܘܳܐ܂</div>
<div type="v" n="7">ܣܰܓ݁ܺܝܶܐܐ
ܓ݁ܶܝܪ
ܕ݁ܰܐܚܺܝܕ݂ܳܢ
ܗ݈ܘܰܝ ܠܗܽܘܢ
ܪܽܘܚܶܐ
ܛܰܢܦ݂ܳܬ݂ܳܐ
ܩܳܥܶܝܢ ܗ݈ܘܰܘ
ܒ݁ܩܳܠܳܐ ܪܳܡܳܐ
ܘܢܳܦ݂ܩܳܢ
ܗ݈ܘܰܝ ܡܶܢܗܽܘܢ
ܘܰܐ݈ܚܪܳܢܶܐ
ܡܫܰܪܰܝܳܐ
ܘܰܡܚܰܓ݁ܪܶܐ
ܐܶܬ݂ܰܐܣܺܝܘ܂</div>
<div type="v" n="8">ܘܚܰܕ݂ܽܘܬ݂ܳܐ
ܪܰܒ݁ܬ݂ܳܐ
ܗܘܳܬ݂ ܒ݁ܗܳܝ
ܡܕ݂ܺܝܢ݈ܬ݁ܳܐ܂</div>
<div type="v" n="9">ܐܺܝܬ݂
ܗ݈ܘܳܐ ܕ݁ܶܝܢ
ܬ݁ܰܡܳܢ
ܓ݁ܰܒ݂ܪܳܐ ܚܰܕ݂
ܕ݁ܰܫܡܶܗ
ܣܺܝܡܳܘܢ
ܕ݁ܰܥܡܺܝܪ
ܗ݈ܘܳܐ ܠܶܗ
ܒ݁ܳܗ
ܒ݁ܰܡܕ݂ܺܝܢ݈ܬ݁ܳܐ
ܙܰܒ݂ܢܳܐ
ܣܰܓ݁ܺܝܳܐܐ
ܘܰܒ݂ܚܰܪܫܰܘܗ݈ܝ
ܡܰܛܥܶܐ ܗ݈ܘܳܐ
ܠܥܰܡܳܐ
ܕ݁ܫܳܡܪܳܝܶܐ
ܟ݁ܰܕ݂ ܡܰܘܪܶܒ݂
ܗ݈ܘܳܐ ܢܰܦ݂ܫܶܗ
ܘܳܐܡܰܪ
ܕ݁ܶܐܢܳܐ ܐ݈ܢܳܐ
ܪܰܒ݁ܳܐ܂</div>
<div type="v" n="10">ܘܰܨܠܶܝܢ
ܗ݈ܘܰܘ ܠܘܳܬ݂ܶܗ
ܟ݁ܽܠܗܽܘܢ
ܪܰܘܪܒ݂ܶܐ
ܘܕ݂ܰܩܕ݁ܩܶܐ
ܘܳܐܡܪܺܝܢ
ܗ݈ܘܰܘ ܗܳܢܰܘ
ܚܰܝܠܶܗ ܪܰܒ݁ܳܐ
ܕ݁ܰܐܠܳܗܳܐ܂</div>
<div type="v" n="11">ܘܡܶܬ݁ܛܦ݁ܺܝܣܺܝܢ
ܗ݈ܘܰܘ ܠܶܗ
ܟ݁ܽܠܗܽܘܢ
ܡܶܛܽܠ
ܕ݁ܙܰܒ݂ܢܳܐ
ܣܰܓ݁ܺܝܳܐܐ
ܒ݁ܚܰܪܫܰܘܗ݈ܝ
ܐܰܬ݂ܡܰܗ ܗ݈ܘܳܐ
ܐܶܢܽܘܢ܂</div>
<div type="v" n="12">ܟ݁ܰܕ݂
ܕ݁ܶܝܢ ܗܰܝܡܶܢܘ
ܠܦ݂ܺܝܠܺܝܦ݁ܳܘܣ
ܕ݁ܰܡܣܰܒ݁ܰܪ
ܗ݈ܘܳܐ
ܡܰܠܟ݁ܽܘܬ݂ܳܐ
ܕ݁ܰܐܠܳܗܳܐ
ܒ݁ܰܫܡܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ
ܥܳܡܕ݁ܺܝܢ
ܗ݈ܘܰܘ
ܓ݁ܰܒ݂ܪܶܐ
ܘܢܶܫܶܐ܂</div>
<div type="v" n="13">ܘܳܐܦ݂ ܗܽܘ
ܣܺܝܡܳܘܢ
ܗܰܝܡܶܢ ܗ݈ܘܳܐ
ܘܰܥܡܰܕ݂
ܘܢܰܩܺܝܦ݂
ܗ݈ܘܳܐ ܠܶܗ
ܠܦ݂ܺܝܠܺܝܦ݁ܳܘܣ
ܘܟ݂ܰܕ݂ ܚܙܳܐ
ܗ݈ܘܳܐ
ܐܳܬ݂ܘܳܬ݂ܳܐ
ܘܚܰܝܠܶܐ
ܪܰܘܪܒ݂ܶܐ
ܕ݁ܗܳܘܶܝܢ
ܗ݈ܘܰܘ
ܒ݁ܺܐܝܕ݂ܶܗ
ܬ݁ܳܡܰܗ ܗ݈ܘܳܐ
ܘܡܶܬ݁ܕ݁ܰܡܰܪ܂</div>
<div type="v" n="14">ܘܟ݂ܰܕ݂
ܫܡܰܥܘ ܫܠܺܝܚܶܐ
ܕ݁ܒ݂ܽܐܘܪܺܫܠܶܡ
ܕ݁ܩܰܒ݁ܶܠܘ
ܥܰܡܳܐ
ܕ݁ܫܳܡܪܳܝܶܐ
ܡܶܠܬ݂ܳܐ
ܕ݁ܰܐܠܳܗܳܐ
ܫܰܕ݁ܰܪܘ
ܠܘܳܬ݂ܗܽܘܢ
ܠܫܶܡܥܽܘܢ
ܟ݁ܺܐܦ݂ܳܐ
ܘܰܠܝܽܘܚܰܢܳܢ܂</div>
<div type="v" n="15">ܘܰܢܚܶܬ݂ܘ
ܘܨܰܠܺܝܘ
ܥܠܰܝܗܽܘܢ
ܐܰܝܟ݂
ܕ݁ܰܢܩܰܒ݁ܠܽܘܢ
ܪܽܘܚܳܐ
ܕ݁ܩܽܘܕ݂ܫܳܐ܂</div>
<div type="v" n="16">ܠܰܝܬ݁
ܗ݈ܘܳܐ ܓ݁ܶܝܪ
ܥܰܠ ܚܰܕ݂
ܡܶܢܗܽܘܢ
ܥܕ݂ܰܟ݁ܺܝܠ
ܒ݁ܰܠܚܽܘܕ݂
ܕ݁ܶܝܢ
ܥܳܡܕ݁ܺܝܢ
ܗ݈ܘܰܘ ܒ݁ܰܫܡܶܗ
ܕ݁ܡܳܪܰܢ
ܝܶܫܽܘܥ܂</div>
<div type="v" n="17">ܗܳܝܕ݁ܶܝܢ
ܣܳܝܡܺܝܢ ܗ݈ܘܰܘ
ܥܠܰܝܗܽܘܢ
ܐܺܝܕ݂ܳܐ
ܘܰܡܩܰܒ݁ܠܺܝܢ
ܗ݈ܘܰܘ ܪܽܘܚܳܐ
ܕ݁ܩܽܘܕ݂ܫܳܐ܂</div>
<div type="v" n="18">ܘܟ݂ܰܕ݂
ܚܙܳܐ ܣܺܝܡܳܘܢ
ܕ݁ܒ݂ܰܣܝܳܡ
ܐܺܝܕ݂ܳܐ
ܕ݁ܰܫܠܺܝܚܶܐ
ܡܶܬ݂ܝܰܗ݈ܒ݂ܳܐ
ܪܽܘܚܳܐ
ܕ݁ܩܽܘܕ݂ܫܳܐ
ܩܰܪܶܒ݂ ܠܗܽܘܢ
ܟ݁ܶܣܦ݁ܳܐ܂</div>
<div type="v" n="19">ܟ݁ܰܕ݂
ܐܳܡܰܪ ܗܰܒ݂ܘ
ܐܳܦ݂ ܠܺܝ
ܫܽܘܠܛܳܢܳܐ
ܗܳܢܳܐ
ܕ݁ܰܐܝܢܳܐ
ܕ݁ܶܐܣܺܝܡ
ܥܠܰܘܗ݈ܝ
ܐܺܝܕ݂ܳܐ
ܢܶܗܘܶܐ
ܡܩܰܒ݁ܶܠ
ܪܽܘܚܳܐ
ܕ݁ܩܽܘܕ݂ܫܳܐ܂</div>
<div type="v" n="20">ܐܳܡܰܪ ܠܶܗ
ܫܶܡܥܽܘܢ
ܟ݁ܺܐܦ݂ܳܐ
ܟ݁ܶܣܦ݁ܳܟ݂
ܥܰܡܳܟ݂ ܢܺܐܙܰܠ
ܠܰܐܒ݂ܕ݂ܳܢܳܐ
ܡܶܛܽܠ
ܕ݁ܰܣܒ݂ܰܪܬ݁
ܕ݁ܡܰܘܗܰܒ݂ܬ݂ܶܗ
ܕ݁ܰܐܠܳܗܳܐ
ܒ݁ܩܶܢܝܳܢ
ܥܳܠܡܳܐ
ܡܶܬ݂ܩܰܢܝܳܐ܂</div>
<div type="v" n="21">ܠܰܝܬ݁
ܠܳܟ݂ ܡܢܳܬ݂ܳܐ
ܐܳܦ݂ܠܳܐ
ܦ݁ܶܣܳܐ
ܒ݁ܗܰܝܡܳܢܽܘܬ݂ܳܐ
ܗܳܕ݂ܶܐ ܡܶܛܽܠ
ܕ݁ܠܶܒ݁ܳܟ݂ ܠܳܐ
ܗ݈ܘܳܐ ܬ݁ܪܺܝܨ
ܩܕ݂ܳܡ
ܐܰܠܳܗܳܐ܂</div>
<div type="v" n="22">ܒ݁ܪܰܡ
ܬ݁ܽܘܒ݂ ܡܶܢ
ܒ݁ܺܝܫܽܘܬ݂ܳܟ݂
ܗܳܕ݂ܶܐ
ܘܰܒ݂ܥܺܝ ܡܶܢ
ܐܰܠܳܗܳܐ
ܕ݁ܰܠܡܳܐ
ܢܶܫܬ݁ܒ݂ܶܩ
ܠܳܟ݂ ܢܶܟ݂ܠܳܐ
ܕ݁ܠܶܒ݁ܳܟ݂܂</div>
<div type="v" n="23">ܒ݁ܟ݂ܰܒ݂ܕ݁ܳܐ
ܓ݁ܶܝܪ
ܡܰܪܺܝܪܬ݁ܳܐ
ܘܰܒ݂ܩܶܛܪܶܐ
ܕ݁ܥܰܘܠܳܐ
ܚܳܙܶܐ ܐ݈ܢܳܐ
ܕ݁ܺܐܝܬ݂ܰܝܟ݁܂</div>
<div type="v" n="24">ܥܢܳܐ
ܣܺܝܡܳܘܢ
ܘܶܐܡܰܪ ܒ݁ܥܰܘ
ܐܰܢ݈ܬ݁ܽܘܢ
ܚܠܳܦ݂ܰܝ ܡܶܢ
ܐܰܠܳܗܳܐ ܕ݁ܠܳܐ
ܢܺܐܬ݂ܶܐ ܥܠܰܝ
ܡܶܕ݁ܶܡ ܡܶܢ
ܗܳܠܶܝܢ
ܕ݁ܶܐܡܰܪܬ݁ܽܘܢ܂</div>
<div type="v" n="25">ܫܶܡܥܽܘܢ
ܕ݁ܶܝܢ
ܘܝܽܘܚܰܢܳܢ
ܟ݁ܰܕ݂ ܣܰܗܶܕ݂ܘ
ܐܶܢܽܘܢ
ܘܰܐܠܶܦ݂ܘ
ܡܶܠܬ݂ܳܐ
ܕ݁ܰܐܠܳܗܳܐ
ܗܦ݂ܰܟ݂ܘ ܠܗܽܘܢ
ܠܽܐܘܪܺܫܠܶܡ
ܘܰܒ݂ܩܽܘܪܝܳܐ
ܣܰܓ݁ܺܝܳܐܬ݂ܳܐ
ܕ݁ܫܳܡܪܳܝܶܐ
ܣܰܒ݁ܰܪܘ܂</div>
<div type="v" n="26">ܘܡܰܠܶܠ
ܡܰܠܰܐܟ݂ܳܐ
ܕ݁ܡܳܪܝܳܐ ܥܰܡ
ܦ݂ܺܝܠܺܝܦ݁ܳܘܣ
ܘܶܐܡܰܪ ܠܶܗ
ܩܽܘܡ ܙܶܠ
ܠܬ݂ܰܝܡܢܳܐ
ܒ݁ܽܐܘܪܚܳܐ
ܡܰܕ݂ܒ݁ܪܳܝܬ݁ܳܐ
ܕ݁ܢܳܚܬ݁ܳܐ ܡܶܢ
ܐܽܘܪܺܫܠܶܡ
ܠܓ݂ܰܙܰܐ܂</div>
<div type="v" n="27">ܘܩܳܡ
ܐܶܙܰܠ ܘܰܐܪܥܶܗ
ܡܗܰܝܡܢܳܐ ܚܰܕ݂
ܕ݁ܳܐܬ݂ܶܐ
ܗ݈ܘܳܐ ܡܶܢ
ܟ݁ܽܘܫ
ܫܰܠܺܝܛܳܐ
ܕ݁ܩܰܢܕ݂ܰܩ
ܡܰܠܟ݁ܬ݂ܳܐ
ܕ݁ܟ݂ܽܘܫܳܝܶܐ
ܘܗܽܘ ܫܰܠܺܝܛ
ܗ݈ܘܳܐ ܥܰܠ
ܟ݁ܽܠܶܗ ܓ݁ܰܙܳܗ
ܘܶܐܬ݂ܳܐ ܗ݈ܘܳܐ
ܕ݁ܢܶܣܓ݁ܽܘܕ݂
ܒ݁ܽܐܘܪܺܫܠܶܡ܂</div>
<div type="v" n="28">ܘܟ݂ܰܕ݂
ܗܦ݂ܰܟ݂
ܕ݁ܢܺܐܙܰܠ
ܝܳܬ݂ܶܒ݂ ܗ݈ܘܳܐ
ܥܰܠ
ܡܰܪܟ݁ܰܒ݂ܬ݂ܳܐ
ܘܩܳܪܶܐ ܗ݈ܘܳܐ
ܒ݁ܶܐܫܰܥܝܳܐ
ܢܒ݂ܺܝܳܐ܂</div>
<div type="v" n="29">ܘܶܐܡܪܰܬ݂
ܪܽܘܚܳܐ
ܠܦ݂ܺܝܠܺܝܦ݁ܳܘܣ
ܐܶܬ݂ܩܰܪܰܒ݂
ܘܩܰܦ݂
ܠܡܰܪܟ݁ܰܒ݂ܬ݂ܳܐ܂</div>
<div type="v" n="30">ܘܟ݂ܰܕ݂
ܐܶܬ݂ܩܰܪܰܒ݂
ܫܡܰܥ ܕ݁ܩܳܪܶܐ
ܒ݁ܶܐܫܰܥܝܳܐ
ܢܒ݂ܺܝܳܐ
ܘܶܐܡܰܪ ܠܶܗ
ܕ݁ܶܐܢ
ܡܶܣܬ݁ܰܟ݁ܰܠ
ܐܰܢ݈ܬ݁ ܡܳܢܳܐ
ܩܳܪܶܐ
ܐܰܢ݈ܬ݁܂</div>
<div type="v" n="31">ܘܗܽܘ
ܐܶܡܰܪ
ܐܰܝܟ݁ܰܢܳܐ
ܡܶܫܟ݁ܰܚ ܐ݈ܢܳܐ
ܕ݁ܶܐܣܬ݁ܰܟ݁ܰܠ
ܐܶܠܳܐ ܐܶܢ
ܐ݈ܢܳܫ
ܢܰܪܬ݁ܶܝܢܝ
ܘܰܒ݂ܥܳܐ ܡܶܢܶܗ
ܡܶܢ
ܦ݂ܺܝܠܺܝܦ݁ܳܘܣ
ܕ݁ܢܶܣܰܩ
ܘܢܶܬ݁ܶܒ݂
ܥܰܡܶܗ܂</div>
<div type="v" n="32">ܦ݁ܳܣܽܘܩܳܐ
ܕ݁ܶܝܢ
ܕ݁ܰܟ݂ܬ݂ܳܒ݂ܳܐ
ܕ݁ܩܳܪܶܐ ܗ݈ܘܳܐ
ܒ݁ܶܗ
ܐܺܝܬ݂ܰܘܗ݈ܝ
ܗ݈ܘܳܐ ܗܳܢܳܐ
ܐܰܝܟ݂ ܐܶܡܪܳܐ
ܠܢܶܟ݂ܣܬ݂ܳܐ
ܐܶܬ݂ܕ݁ܒ݂ܰܪ
ܘܰܐܝܟ݂ ܢܶܩܝܳܐ
ܩܕ݂ܳܡ
ܓ݁ܳܙܽܘܙܳܐ
ܫܰܬ݁ܺܝܩ ܗ݈ܘܳܐ
ܘܗܳܟ݂ܰܢܳܐ ܠܳܐ
ܦ݁ܬ݂ܰܚ
ܦ݁ܽܘܡܶܗ܂</div>
<div type="v" n="33">ܒ݁ܡܽܘܟ݁ܳܟ݂ܶܗ
ܡܶܢ ܚܒ݂ܽܘܫܝܳܐ
ܘܡܶܢ ܕ݁ܺܝܢܳܐ
ܐܶܬ݂ܕ݁ܒ݂ܰܪ
ܘܕ݂ܳܪܶܗ ܡܰܢܽܘ
ܢܶܫܬ݁ܰܥܶܐ
ܕ݁ܡܶܫܬ݁ܰܩܠܺܝܢ
ܚܰܝܰܘܗ݈ܝ ܡܶܢ
ܐܰܪܥܳܐ܂</div>
<div type="v" n="34">ܘܶܐܡܰܪ
ܗܰܘ ܡܗܰܝܡܢܳܐ
ܠܦ݂ܺܝܠܺܝܦ݁ܳܘܣ
ܒ݁ܳܥܶܐ ܐ݈ܢܳܐ
ܡܶܢܳܟ݂ ܥܰܠ
ܡܰܢܽܘ ܐܰܡܪܳܗ
ܗܳܕ݂ܶܐ
ܢܒ݂ܺܝܳܐ ܥܰܠ
ܢܰܦ݂ܫܶܗ ܐܰܘ
ܥܰܠ ܐ݈ܢܳܫ
ܐ݈ܚܪܺܝܢ܂</div>
<div type="v" n="35">ܗܳܝܕ݁ܶܝܢ
ܦ݂ܺܝܠܺܝܦ݁ܳܘܣ
ܦ݁ܬ݂ܰܚ
ܦ݁ܽܘܡܶܗ
ܘܫܰܪܺܝ ܡܶܢܶܗ
ܡܶܢ ܗܳܢܳܐ
ܟ݁ܬ݂ܳܒ݂ܳܐ
ܡܣܰܒ݁ܰܪ ܠܶܗ
ܥܰܠ ܡܳܪܰܢ
ܝܶܫܽܘܥ܂</div>
<div type="v" n="36">ܘܟ݂ܰܕ݂
ܗܶܢܽܘܢ
ܐܳܙܺܠ݈ܝܢ
ܒ݁ܽܐܘܪܚܳܐ
ܡܰܛܺܝܘ ܗ݈ܘܰܘ
ܠܕ݂ܽܘܟ݁ܬ݂ܳܐ
ܚܕ݂ܳܐ ܕ݁ܺܐܝܬ݂
ܒ݁ܳܗ ܡܰܝܳܐ
ܘܶܐܡܰܪ ܗܰܘ
ܡܗܰܝܡܢܳܐ ܗܳܐ
ܡܰܝܳܐ ܡܳܢܳܐ
ܗ݈ܺܝ
ܟ݁ܳܠܺܝܬ݂ܳܐ
ܕ݁ܶܐܥܡܰܕ݂܂</div>
<div type="v" n="37">ܘܶܐܡܰܪ
ܦ݂ܺܝܠܺܝܦ݁ܳܘܣ
ܐܶܢ ܡܗܰܝܡܶܢ
ܐܰܢ݈ܬ݁ ܡܶܢ
ܟ݁ܽܠܶܗ ܠܶܒ݁ܳܐ
ܫܰܠܺܝܛ ܘܰܥܢܳܐ
ܘܶܐܡܰܪ ܐܶܢܳܐ
ܡܗܰܝܡܶܢ ܐ݈ܢܳܐ
ܕ݁ܝܶܫܽܘܥ
ܡܫܺܝܚܳܐ ܒ݁ܪܶܗ
ܕ݁ܰܐܠܳܗܳܐ
ܗ݈ܘ܂</div>
<div type="v" n="38">ܘܰܦ݂ܩܰܕ݂
ܗ݈ܘܳܐ
ܕ݁ܰܬ݂ܩܽܘܡ
ܡܰܪܟ݁ܰܒ݂ܬ݂ܳܐ
ܘܰܢܚܶܬ݂ܘ
ܬ݁ܪܰܝܗܽܘܢ
ܠܡܰܝܳܐ
ܘܰܐܥܡܕ݂ܶܗ
ܦ݂ܺܝܠܺܝܦ݁ܳܘܣ
ܠܰܡܗܰܝܡܢܳܐ
ܗܰܘ܂</div>
<div type="v" n="39">ܘܟ݂ܰܕ݂
ܣܠܶܩܘ ܡܶܢ
ܡܰܝܳܐ ܪܽܘܚܶܗ
ܕ݁ܡܳܪܝܳܐ
ܚܶܛܦ݁ܰܬ݂
ܠܦ݂ܺܝܠܺܝܦ݁ܳܘܣ
ܘܬ݂ܽܘܒ݂ ܠܳܐ
ܚܙܳܝܗ݈ܝ
ܡܗܰܝܡܢܳܐ ܗܰܘ
ܐܶܠܳܐ ܐܳܙܶܠ
ܗ݈ܘܳܐ
ܒ݁ܽܐܘܪܚܶܗ
ܟ݁ܰܕ݂
ܚܳܕ݂ܶܐ܂</div>
<div type="v" n="40">ܦ݂ܺܝܠܺܝܦ݁ܳܘܣ
ܕ݁ܶܝܢ
ܐܶܫܬ݁ܟ݂ܰܚ
ܒ݁ܰܐܙܳܘܛܳܘܣ
ܘܡܶܢ ܬ݁ܰܡܳܢ
ܡܶܬ݂ܟ݁ܪܶܟ݂
ܗ݈ܘܳܐ
ܘܰܡܣܰܒ݁ܰܪ
ܒ݁ܰܡܕ݂ܺܝܢܳܬ݂ܳܐ
ܟ݁ܽܠܗܶܝܢ
ܥܕ݂ܰܡܳܐ
ܕ݁ܶܐܬ݂ܳܐ
ܠܩܶܣܰܪܺܝܰܐ܂</div>
</div>
<div type="ch" n="9">
<div type="title" n="title"> ܀ ܦܪܟܣܣ
ܕܫܠܝ̈ܚܐ ܛܛ </div>
<div type="v" n="1">ܫܳܐܘܳܠ
ܕ݁ܶܝܢ
ܥܕ݂ܰܟ݁ܺܝܠ
ܡܠܶܐ ܗ݈ܘܳܐ
ܠܽܘܚܳܡܳܐ
ܘܚܶܡܬ݂ܳܐ
ܕ݁ܩܶܛܠܳܐ ܥܰܠ
ܬ݁ܰܠܡܺܝܕ݂ܰܘܗ݈ܝ
ܕ݁ܡܳܪܰܢ܂</div>
<div type="v" n="2">ܘܰܫܐܶܠ ܠܶܗ
ܐܶܓ݁ܪܳܬ݂ܳܐ
ܡܶܢ ܪܰܒ݁
ܟ݁ܳܗܢܶܐ
ܕ݁ܢܶܬ݁ܶܠ ܠܶܗ
ܠܕ݂ܰܪܡܣܽܘܩ
ܠܰܟ݂ܢܽܘܫܳܬ݂ܳܐ
ܕ݁ܶܐܢ ܗܽܘ
ܕ݁ܢܶܫܟ݁ܰܚ
ܕ݁ܪܳܕ݂ܶܝܢ
ܒ݁ܗܳܕ݂ܶܐ
ܐܽܘܪܚܳܐ
ܓ݁ܰܒ݂ܪܶܐ ܐܰܘ
ܢܶܫܶܐ ܢܶܐܣܽܘܪ
ܢܰܝܬ݁ܶܐ
ܐܶܢܽܘܢ
ܠܽܐܘܪܺܫܠܶܡ܂</div>
<div type="v" n="3">ܘܟ݂ܰܕ݂
ܐܳܙܶܠ ܗ݈ܘܳܐ
ܘܫܰܪܺܝ ܡܡܰܛܶܐ
ܠܕ݂ܰܪܡܣܽܘܩ
ܡܶܢ ܬ݁ܚܶܝܬ݂
ܫܶܠܝܳܐ
ܐܰܙܠܶܓ݂ ܗ݈ܘܳܐ
ܥܠܰܘܗ݈ܝ
ܢܽܘܗܪܳܐ ܡܶܢ
ܫܡܰܝܳܐ܂</div>
<div type="v" n="4">ܘܰܢܦ݂ܰܠ
ܥܰܠ ܐܰܪܥܳܐ
ܘܰܫܡܰܥ ܩܳܠܳܐ
ܕ݁ܳܐܡܰܪ ܠܶܗ
ܫܳܐܘܳܠ ܫܳܐܘܳܠ
ܡܳܢܳܐ ܪܳܕ݂ܶܦ݂
ܐܰܢ݈ܬ݁ ܠܺܝ
ܩܫܶܐ ܗ݈ܘ ܠܳܟ݂
ܠܰܡܒ݂ܰܥܳܛܽܘ
ܠܥܽܘܩܣܶܐ܂</div>
<div type="v" n="5">ܥܢܳܐ ܗܽܘ
ܘܶܐܡܰܪ ܡܰܢ
ܐܰܢ݈ܬ݁ ܡܳܪܝ
ܘܡܳܪܰܢ ܐܶܡܰܪ
ܐܶܢܳܐ ܐ݈ܢܳܐ
ܝܶܫܽܘܥ
ܢܳܨܪܳܝܳܐ ܗܰܘ
ܕ݁ܰܐܢ݈ܬ݁
ܪܳܕ݂ܶܦ݂
ܐܰܢ݈ܬ݁܂</div>
<div type="v" n="6">ܐܶܠܳܐ ܩܽܘܡ
ܥܽܘܠ
ܠܰܡܕ݂ܺܝܢ݈ܬ݁ܳܐ
ܘܬ݂ܰܡܳܢ
ܢܶܬ݂ܡܰܠܰܠ
ܥܰܡܳܟ݂ ܥܰܠ
ܡܳܐ ܕ݁ܘܳܠܶܐ
ܠܳܟ݂
ܠܡܶܥܒ݁ܰܕ݂܂</div>
<div type="v" n="7">ܘܓ݂ܰܒ݂ܪܶܐ
ܕ݁ܳܐܙܺܠ݈ܝܢ
ܗ݈ܘܰܘ ܥܰܡܶܗ
ܒ݁ܽܐܘܪܚܳܐ
ܩܳܝܡܺܝܢ ܗ݈ܘܰܘ
ܟ݁ܰܕ݂
ܬ݁ܰܡܺܝܗܺܝܢ
ܡܶܛܽܠ ܕ݁ܩܳܠܳܐ
ܒ݁ܰܠܚܽܘܕ݂
ܫܳܡܥܺܝܢ ܗ݈ܘܰܘ
ܐ݈ܢܳܫ ܕ݁ܶܝܢ
ܠܳܐ ܡܶܬ݂ܚܙܶܐ
ܗ݈ܘܳܐ ܠܗܽܘܢ܂</div>
<div type="v" n="8">ܘܩܳܡ
ܫܳܐܘܳܠ ܡܶܢ
ܐܰܪܥܳܐ ܘܠܳܐ
ܡܶܬ݂ܚܙܶܐ
ܗ݈ܘܳܐ ܠܶܗ
ܡܶܕ݁ܶܡ ܟ݁ܰܕ݂
ܥܰܝܢܰܘܗ݈ܝ
ܦ݁ܬ݂ܺܝܚܳܢ
ܗ݈ܘܰܝ ܘܟ݂ܰܕ݂
ܐܰܚܺܝܕ݂ܺܝܢ
ܒ݁ܺܐܝܕ݂ܰܘܗ݈ܝ
ܐܰܥܠܽܘܗ݈ܝ
ܠܕ݂ܰܪܡܣܽܘܩ܂</div>
<div type="v" n="9">ܘܠܳܐ
ܡܶܬ݂ܚܙܶܐ
ܗ݈ܘܳܐ ܠܶܗ
ܬ݁ܠܳܬ݂ܳܐ
ܝܰܘܡܺܝܢ ܘܠܳܐ
ܐܶܟ݂ܰܠ ܘܠܳܐ
ܐܶܫܬ݁ܺܝ܂</div>
<div type="v" n="10">ܐܺܝܬ݂
ܗ݈ܘܳܐ ܕ݁ܶܝܢ
ܒ݁ܳܗ
ܒ݁ܕ݂ܰܪܡܣܽܘܩ
ܬ݁ܰܠܡܺܝܕ݂ܳܐ
ܚܰܕ݂ ܕ݁ܰܫܡܶܗ
ܗܘܳܐ ܚܰܢܰܢܝܳܐ
ܘܡܳܪܝܳܐ ܐܶܡܰܪ
ܠܶܗ ܒ݁ܚܶܙܘܳܐ
ܚܰܢܰܢܝܳܐ
ܘܶܐܡܰܪ ܗܳܐ
ܐܶܢܳܐ ܡܳܪܝ܂</div>
<div type="v" n="11">ܘܡܳܪܰܢ
ܐܶܡܰܪ ܠܶܗ
ܩܽܘܡ ܙܶܠ
ܠܫܽܘܩܳܐ
ܕ݁ܡܶܬ݂ܩܪܶܐ
ܬ݁ܪܺܝܨܳܐ
ܘܰܒ݂ܥܺܝ
ܒ݁ܒ݂ܰܝܬ݁ܳܐ
ܕ݁ܺܝܗܽܘܕ݂ܳܐ
ܠܫܳܐܘܳܠ
ܕ݁ܺܐܝܬ݂ܰܘܗ݈ܝ
ܡܶܢ ܛܰܪܣܳܘܣ
ܡܕ݂ܺܝܢ݈ܬ݁ܳܐ
ܗܳܐ ܓ݁ܶܝܪ
ܟ݁ܰܕ݂ ܗܽܘ
ܡܨܰܠܶܐ܂</div>
<div type="v" n="12">ܚܙܳܐ
ܒ݁ܚܶܙܘܳܐ
ܠܓ݂ܰܒ݂ܪܳܐ
ܕ݁ܰܫܡܶܗ
ܚܰܢܰܢܝܳܐ
ܕ݁ܥܰܠ ܘܣܳܡ
ܥܠܰܘܗ݈ܝ
ܐܺܝܕ݂ܳܐ ܐܰܝܟ݂
ܕ݁ܢܶܬ݂ܦ݁ܰܬ݁ܚܳܢ
ܥܰܝܢܰܘܗ݈ܝ܂</div>
<div type="v" n="13">ܘܶܐܡܰܪ
ܚܰܢܰܢܝܳܐ ܡܳܪܝ
ܫܶܡܥܶܬ݂ ܡܶܢ
ܣܰܓ݁ܺܝܶܐܐ ܥܰܠ
ܓ݁ܰܒ݂ܪܳܐ
ܗܳܢܳܐ
ܕ݁ܰܟ݂ܡܳܐ
ܒ݁ܺܝܫܳܬ݂ܳܐ
ܐܰܣܒ݁ܶܠ
ܠܩܰܕ݁ܺܝܫܰܝܟ݁
ܒ݁ܽܐܘܪܺܫܠܶܡ܂</div>
<div type="v" n="14">ܘܗܳܐ ܐܳܦ݂
ܗܳܪܟ݁ܳܐ ܐܺܝܬ݂
ܠܶܗ ܫܽܘܠܛܳܢܳܐ
ܡܶܢ ܪܰܒ݁ܰܝ
ܟ݁ܳܗܢܶܐ
ܕ݁ܢܶܐܣܽܘܪ
ܠܟ݂ܽܠܗܽܘܢ
ܐܰܝܠܶܝܢ
ܕ݁ܩܳܪܶܝܢ
ܫܡܳܟ݂܂</div>
<div type="v" n="15">ܘܶܐܡܰܪ
ܠܶܗ ܡܳܪܝܳܐ
ܩܽܘܡ ܙܶܠ
ܡܶܛܽܠ
ܕ݁ܡܳܐܢܳܐ ܗܽܘ
ܠܺܝ ܓ݁ܰܒ݂ܝܳܐ
ܕ݁ܢܶܫܩܽܘܠ
ܫܶܡܝ
ܒ݁ܥܰܡ݈ܡܶܐ
ܘܰܒ݂ܡܰܠܟ݁ܶܐ
ܘܒ݂ܶܝܬ݂ ܒ݁ܢܰܝ
ܐܺܝܣܪܳܝܶܠ܂</div>
<div type="v" n="16">ܐܶܢܳܐ
ܓ݁ܶܝܪ
ܐܶܚܰܘܶܝܘܗ݈ܝ
ܟ݁ܡܳܐ ܥܬ݂ܺܝܕ݂
ܠܡܶܚܰܫ ܡܶܛܽܠ
ܫܶܡܝ܂</div>
<div type="v" n="17">ܗܳܝܕ݁ܶܝܢ
ܚܰܢܰܢܝܳܐ
ܐܶܙܰܠ
ܠܒ݂ܰܝܬ݁ܳܐ
ܠܘܳܬ݂ܶܗ ܘܣܳܡ
ܥܠܰܘܗ݈ܝ
ܐܺܝܕ݂ܳܐ
ܘܶܐܡܰܪ ܠܶܗ
ܫܳܐܘܳܠ ܐܳܚܝ
ܡܳܪܰܢ ܝܶܫܽܘܥ
ܫܰܕ݁ܪܰܢܝ ܗܰܘ
ܕ݁ܶܐܬ݂ܚܙܺܝ
ܠܳܟ݂
ܒ݁ܽܐܘܪܚܳܐ
ܟ݁ܰܕ݂ ܐܳܬ݂ܶܐ
ܐܰܢ݈ܬ݁ ܐܰܝܟ݂
ܕ݁ܢܶܬ݂ܦ݁ܰܬ݁ܚܳܢ
ܥܰܝܢܰܝܟ݁
ܘܬ݂ܶܬ݂ܡܠܶܐ
ܪܽܘܚܳܐ
ܕ݁ܩܽܘܕ݂ܫܳܐ܂</div>
<div type="v" n="18">ܘܒ݂ܰܪ
ܫܳܥܬ݂ܶܗ ܢܦ݂ܰܠ
ܡܶܢ ܥܰܝܢܰܘܗ݈ܝ
ܡܶܕ݁ܶܡ
ܕ݁ܕ݂ܳܡܶܐ
ܠܰܩܠܳܦ݂ܶܐ
ܘܶܐܬ݂ܦ݁ܰܬ݁ܰܚ
ܥܰܝܢܰܘܗ݈ܝ
ܘܩܳܡ ܥܡܰܕ݂܂</div>
<div type="v" n="19">ܘܩܰܒ݁ܶܠ
ܣܰܝܒ݁ܳܪܬ݁ܳܐ
ܘܶܐܬ݂ܚܰܝܰܠ
ܘܰܗܘܳܐ
ܝܰܘܡܳܬ݂ܳܐ
ܠܘܳܬ݂
ܬ݁ܰܠܡܺܝܕ݂ܶܐ
ܗܳܢܽܘܢ
ܕ݁ܺܐܝܬ݂ ܗ݈ܘܰܘ
ܒ݁ܕ݂ܰܪܡܣܽܘܩ܂</div>
<div type="v" n="20">ܘܒ݂ܰܪ
ܫܳܥܬ݂ܶܗ
ܡܰܟ݂ܪܶܙ ܗ݈ܘܳܐ
ܒ݁ܰܟ݂ܢܽܘܫܳܬ݂ܳܐ
ܕ݁ܺܝܗܽܘܕ݂ܳܝܶܐ
ܥܰܠ ܝܶܫܽܘܥ
ܕ݁ܗܽܘܝܽܘ
ܒ݁ܪܶܗ
ܕ݁ܰܐܠܳܗܳܐ܂</div>
<div type="v" n="21">ܘܬ݂ܰܡܺܝܗܺܝܢ
ܗ݈ܘܰܘ
ܟ݁ܽܠܗܽܘܢ
ܐܰܝܠܶܝܢ
ܕ݁ܫܳܡܥܺܝܢ
ܗ݈ܘܰܘ ܠܶܗ
ܘܳܐܡܪܺܝܢ
ܗ݈ܘܰܘ ܠܳܐ
ܗ݈ܘܳܐ ܗܳܢܳܐ
ܗܰܘ ܕ݁ܪܳܕ݂ܶܦ݂
ܗ݈ܘܳܐ
ܠܟ݂ܽܠܗܽܘܢ
ܐܰܝܠܶܝܢ
ܕ݁ܩܳܪܶܝܢ
ܗ݈ܘܰܘ ܠܰܫܡܳܐ
ܗܳܢܳܐ
ܒ݁ܽܐܘܪܺܫܠܶܡ
ܐܳܦ݂ ܠܗܳܪܟ݁ܳܐ
ܥܠܶܝܗ ܥܰܠ
ܗܳܕ݂ܶܐ
ܡܫܰܕ݁ܰܪ ܗ݈ܘܳܐ
ܐܰܝܟ݂
ܕ݁ܢܶܐܣܽܘܪ
ܢܰܘܒ݁ܶܠ
ܐܶܢܽܘܢ
ܠܪܰܒ݁ܰܝ
ܟ݁ܳܗܢܶܐ܂</div>
<div type="v" n="22">ܫܳܐܘܳܠ
ܕ݁ܶܝܢ ܝܰܬ݁ܺܝܪ
ܡܶܬ݂ܚܰܝܰܠ
ܗ݈ܘܳܐ ܘܰܡܙܺܝܥ
ܗ݈ܘܳܐ ܠܗܽܘܢ
ܠܺܝܗܽܘܕ݂ܳܝܶܐ
ܗܳܢܽܘܢ
ܕ݁ܥܳܡܪܺܝܢ
ܗ݈ܘܰܘ
ܒ݁ܕ݂ܰܪܡܣܽܘܩ
ܟ݁ܰܕ݂ ܡܚܰܘܶܐ
ܗ݈ܘܳܐ ܕ݁ܗܳܢܰܘ
ܡܫܺܝܚܳܐ܂</div>
<div type="v" n="23">ܘܟ݂ܰܕ݂
ܣܓ݂ܺܝܘ ܠܶܗ
ܬ݁ܰܡܳܢ
ܝܰܘܡܳܬ݂ܳܐ
ܥܒ݂ܰܕ݂ܘ
ܥܠܰܘܗ݈ܝ
ܢܶܟ݂ܠܳܐ
ܝܺܗܽܘܕ݂ܳܝܶܐ
ܕ݁ܢܶܩܛܠܽܘܢܳܝܗ݈ܝ܂</div>
<div type="v" n="24">ܐܶܬ݂ܒ݁ܰܕ݁ܰܩ
ܠܶܗ ܕ݁ܶܝܢ
ܠܫܳܐܘܳܠ
ܐܳܦ݁ܰܪܣܢܳܐ
ܕ݁ܒ݂ܳܥܶܝܢ
ܗ݈ܘܰܘ
ܠܡܶܥܒ݁ܰܕ݂ ܠܶܗ
ܘܢܳܛܪܺܝܢ
ܗ݈ܘܰܘ ܬ݁ܰܪܥܶܐ
ܕ݁ܰܡܕ݂ܺܝܢ݈ܬ݁ܳܐ
ܐܺܝܡܳܡܳܐ
ܘܠܺܠܝܳܐ
ܕ݁ܢܶܩܛܠܽܘܢܳܝܗ݈ܝ܂</div>
<div type="v" n="25">ܗܳܝܕ݁ܶܝܢ
ܣܳܡܽܘܗ݈ܝ
ܬ݁ܰܠܡܺܝܕ݂ܶܐ
ܒ݁ܶܐܣܦ݁ܪܺܝܕ݂ܳܐ
ܘܫܰܒ݁ܽܘܗ݈ܝ
ܡܶܢ ܫܽܘܪܳܐ
ܒ݁ܠܺܠܝܳܐ܂</div>
<div type="v" n="26">ܘܶܐܙܰܠ
ܠܶܗ
ܠܽܐܘܪܺܫܠܶܡ
ܘܨܳܒ݂ܶܐ ܗ݈ܘܳܐ
ܠܡܶܬ݂ܢܰܩܳܦ݂ܽܘ
ܠܬ݂ܰܠܡܺܝܕ݂ܶܐ
ܘܟ݂ܽܠܗܽܘܢ
ܕ݁ܳܚܠܺܝܢ
ܗ݈ܘܰܘ ܡܶܢܶܗ
ܘܠܳܐ
ܡܗܰܝܡܢܺܝܢ
ܗ݈ܘܰܘ
ܕ݁ܬ݂ܰܠܡܺܝܕ݂ܳܐ
ܗܽܘ܂</div>
<div type="v" n="27">ܒ݁ܰܪܢܰܒ݂ܰܐ
ܕ݁ܶܝܢ ܐܰܚܕ݁ܶܗ
ܘܰܐܝܬ݁ܝܶܗ
ܠܘܳܬ݂ ܫܠܺܝܚܶܐ
ܘܶܐܫܬ݁ܰܥܺܝ
ܠܗܽܘܢ
ܐܰܝܟ݁ܰܢܳܐ
ܒ݁ܽܐܘܪܚܳܐ
ܚܙܳܐ ܠܡܳܪܝܳܐ
ܘܕ݂ܰܐܝܟ݁ܰܢܳܐ
ܡܰܠܶܠ ܥܰܡܶܗ
ܘܰܐܝܟ݁ܰܢܳܐ
ܒ݁ܕ݂ܰܪܡܣܽܘܩ
ܥܺܝܢ ܒ݁ܰܓ݂ܠܶܐ
ܡܰܠܶܠ ܒ݁ܰܫܡܶܗ
ܕ݁ܝܶܫܽܘܥ܂</div>
<div type="v" n="28">ܘܥܳܐܶܠ
ܗ݈ܘܳܐ ܥܰܡܗܽܘܢ
ܘܢܳܦ݂ܶܩ
ܒ݁ܽܐܘܪܺܫܠܶܡ܂</div>
<div type="v" n="29">ܘܰܡܡܰܠܶܠ
ܗ݈ܘܳܐ ܒ݁ܰܫܡܶܗ
ܕ݁ܝܶܫܽܘܥ ܥܺܝܢ
ܒ݁ܰܓ݂ܠܶܐ
ܘܕ݂ܳܪܶܫ ܗ݈ܘܳܐ
ܥܰܡ
ܝܺܗܽܘܕ݂ܳܝܶܐ
ܐܰܝܠܶܝܢ
ܕ݁ܝܳܕ݂ܥܺܝܢ
ܗ݈ܘܰܘ
ܝܰܘܢܳܐܝܺܬ݂
ܗܶܢܽܘܢ ܕ݁ܶܝܢ
ܨܳܒ݂ܶܝܢ ܗ݈ܘܰܘ
ܠܡܶܩܛܠܶܗ܂</div>
<div type="v" n="30">ܘܟ݂ܰܕ݂
ܝܺܕ݂ܰܥܘ ܐܰܚܶܐ
ܐܰܝܬ݁ܝܽܘܗ݈ܝ
ܒ݁ܠܺܠܝܳܐ
ܠܩܶܣܰܪܺܝܰܐ
ܘܡܶܢ ܬ݁ܰܡܳܢ
ܫܰܕ݁ܪܽܘܗ݈ܝ
ܠܛܰܪܣܳܘܣ܂</div>
<div type="v" n="31">ܒ݁ܪܰܡ
ܕ݁ܶܝܢ
ܥܺܕ݈݁ܬ݁ܳܐ
ܕ݁ܰܒ݂ܟ݂ܽܠܳܗ
ܝܺܗܽܘܕ݂
ܘܒ݂ܰܓ݂ܠܺܝܠܳܐ
ܘܰܒ݂ܫܳܡܪܺܝܢ
ܐܺܝܬ݂ ܗ݈ܘܳܐ
ܒ݁ܳܗ ܫܠܳܡܳܐ
ܟ݁ܰܕ݂
ܡܶܬ݂ܒ݁ܰܢܝܳܐ
ܗ݈ܘܳܬ݂
ܘܪܳܕ݂ܝܳܐ
ܒ݁ܕ݂ܶܚܠܰܬ݂
ܐܰܠܳܗܳܐ
ܘܰܒ݂ܒ݂ܽܘܝܳܐܳܐ
ܕ݁ܪܽܘܚܳܐ
ܕ݁ܩܽܘܕ݂ܫܳܐ
ܣܳܓ݂ܝܳܐ
ܗ݈ܘܳܬ݂܂</div>
<div type="v" n="32">ܘܰܗܘܳܐ
ܕ݁ܟ݂ܰܕ݂
ܡܶܬ݂ܟ݁ܪܶܟ݂
ܗ݈ܘܳܐ ܫܶܡܥܽܘܢ
ܒ݁ܰܡܕ݂ܺܝܢܳܬ݂ܳܐ
ܢܚܶܬ݂ ܐܳܦ݂
ܠܘܳܬ݂
ܩܰܕ݁ܺܝܫܶܐ
ܕ݁ܥܳܡܪܺܝܢ
ܒ݁ܠܽܘܕ݂
ܡܕ݂ܺܝܢ݈ܬ݁ܳܐ܂</div>
<div type="v" n="33">ܘܶܐܫܟ݁ܰܚ
ܓ݁ܰܒ݂ܪܳܐ ܚܰܕ݂
ܕ݁ܰܫܡܶܗ
ܐܰܢܺܝܰܣ
ܕ݁ܰܪܡܶܐ ܗ݈ܘܳܐ
ܒ݁ܥܰܪܣܳܐ
ܘܰܡܫܰܪܰܝ
ܫܢܺܝܢ
ܬ݁ܡܳܢܶܐ܂</div>
<div type="v" n="34">ܘܶܐܡܰܪ
ܠܶܗ ܫܶܡܥܽܘܢ
ܐܰܢܺܝܰܐ
ܡܰܐܣܶܐ ܠܳܟ݂
ܝܶܫܽܘܥ
ܡܫܺܝܚܳܐ ܩܽܘܡ
ܘܫܰܘܳܐ
ܥܰܪܣܳܟ݂ ܘܒ݂ܰܪ
ܫܳܥܬ݂ܶܗ ܩܳܡ܂</div>
<div type="v" n="35">ܘܰܚܙܰܐܘܽܗ݈ܝ
ܟ݁ܽܠܗܽܘܢ
ܕ݁ܥܳܡܪܺܝܢ
ܒ݁ܠܽܘܕ݂
ܘܰܒ݂ܣܰܪܳܘܢܰܐ
ܘܶܐܬ݂ܦ݁ܢܺܝܘ
ܠܘܳܬ݂
ܐܰܠܳܗܳܐ܂</div>
<div type="v" n="36">ܐܺܝܬ݂
ܗ݈ܘܳܐ ܕ݁ܶܝܢ
ܬ݁ܰܠܡܺܝܕ݁ܬ݁ܳܐ
ܚܕ݂ܳܐ
ܒ݁ܝܳܘܦ݁ܺܐ
ܡܕ݂ܺܝܢ݈ܬ݁ܳܐ
ܕ݁ܰܫܡܳܗ ܗܘܳܐ
ܛܒ݂ܺܝܬ݂ܳܐ
ܗܳܕ݂ܶܐ
ܥܰܬ݁ܺܝܪܳܐ
ܗ݈ܘܳܬ݂
ܒ݁ܰܥܒ݂ܳܕ݂ܶܐ
ܛܳܒ݂ܶܐ
ܘܰܒ݂ܙܶܕ݂ܩܳܬ݂ܳܐ
ܕ݁ܥܳܒ݂ܕ݁ܳܐ
ܗ݈ܘܳܬ݂܂</div>
<div type="v" n="37">ܐܶܬ݂ܟ݁ܰܪܗܰܬ݂
ܕ݁ܶܝܢ ܒ݁ܗܽܘܢ
ܒ݁ܗܳܢܽܘܢ
ܝܰܘܡܳܬ݂ܳܐ
ܘܡܺܝܬ݂ܰܬ݂
ܘܰܐܣܚܝܽܘܗ
ܘܣܳܡܽܘܗ
ܒ݁ܥܶܠܺܝܬ݂ܳܐ܂</div>
<div type="v" n="38">ܘܰܫܡܰܥܘ
ܗ݈ܘܰܘ
ܬ݁ܰܠܡܺܝܕ݂ܶܐ
ܕ݁ܫܶܡܥܽܘܢ
ܒ݁ܠܽܘܕ݂ ܗ݈ܽܘ
ܡܕ݂ܺܝܢ݈ܬ݁ܳܐ
ܗܳܝ
ܕ݁ܺܐܝܬ݂ܶܝܗ
ܥܰܠ ܓ݁ܶܢ݈ܒ݂
ܝܳܘܦ݁ܺܐ
ܘܫܰܕ݁ܰܪܘ
ܗ݈ܘܰܘ ܠܘܳܬ݂ܶܗ
ܓ݁ܰܒ݂ܪܶܐ
ܬ݁ܪܶܝܢ
ܕ݁ܢܶܒ݂ܥܽܘܢ
ܡܶܢܶܗ ܕ݁ܠܳܐ
ܬ݁ܶܡܰܐܢ ܠܶܗ
ܕ݁ܢܺܐܬ݂ܶܐ
ܨܶܐܕ݂ܰܝܗܽܘܢ܂</div>
<div type="v" n="39">ܘܩܳܡ
ܫܶܡܥܽܘܢ ܐܶܙܰܠ
ܥܰܡܗܽܘܢ
ܘܟ݂ܰܕ݂ ܐܶܬ݂ܳܐ
ܐܰܣܩܽܘܗ݈ܝ
ܠܥܶܠܺܝܬ݂ܳܐ
ܘܰܟ݂ܢܰܫ ܩܳܡ
ܠܗܶܝܢ
ܚܕ݂ܳܪܰܘܗ݈ܝ
ܟ݁ܽܠܗܶܝܢ
ܐܰܪܡܠܳܬ݂ܳܐ
ܟ݁ܰܕ݂
ܒ݁ܳܟ݂ܝܳܢ
ܘܰܡܚܰܘܝܳܢ ܠܶܗ
ܟ݁ܽܘܬ݁ܺܝܢܝܳܬ݂ܳܐ
ܘܡܰܪܛܽܘܛܶܐ
ܗܳܠܶܝܢ
ܕ݁ܝܳܗܒ݁ܳܐ
ܗ݈ܘܳܬ݂ ܠܗܶܝܢ
ܛܒ݂ܺܝܬ݂ܳܐ
ܟ݁ܰܕ݂ ܚܰܝܳܐ܂</div>
<div type="v" n="40">ܫܶܡܥܽܘܢ
ܕ݁ܶܝܢ ܐܰܦ݁ܶܩ
ܠܟ݂ܽܠܗܽܘܢ
ܐ݈ܢܳܫܳܐ ܠܒ݂ܰܪ
ܘܰܩܥܶܕ݂ ܥܰܠ
ܒ݁ܽܘܪܟ݁ܰܘܗ݈ܝ
ܘܨܰܠܺܝ
ܘܶܐܬ݂ܦ݁ܢܺܝ
ܠܘܳܬ݂ ܫܠܰܕ݁ܳܐ
ܘܶܐܡܰܪ
ܛܒ݂ܺܝܬ݂ܳܐ
ܩܽܘܡܝ ܗܺܝ
ܕ݁ܶܝܢ
ܦ݁ܶܬ݂ܚܰܬ݂
ܥܰܝܢܶܝܗ
ܘܟ݂ܰܕ݂
ܚܙܳܬ݂ܶܗ
ܠܫܶܡܥܽܘܢ
ܝܶܬ݂ܒ݁ܰܬ݂܂</div>
<div type="v" n="41">ܘܰܐܘܫܶܛ
ܠܳܗ ܐܺܝܕ݂ܶܗ
ܘܰܐܩܺܝܡܳܗ
ܘܰܩܪܳܐ
ܠܩܰܕ݁ܺܝܫܶܐ
ܘܠܰܐܪܡܠܳܬ݂ܳܐ
ܘܝܰܗܒ݁ܳܗ
ܠܗܽܘܢ ܟ݁ܰܕ݂
ܚܰܝܳܐ܂</div>
<div type="v" n="42">ܘܶܐܬ݂ܝܰܕ݂ܥܰܬ݂
ܗܳܕ݂ܶܐ
ܒ݁ܟ݂ܽܠܳܗ
ܡܕ݂ܺܝܢ݈ܬ݁ܳܐ
ܘܣܰܓ݁ܺܝܶܐܐ
ܗܰܝܡܶܢܘ
ܒ݁ܡܳܪܰܢ܂</div>
<div type="v" n="43">ܗܘܳܐ
ܕ݁ܶܝܢ ܒ݁ܳܗ
ܒ݁ܝܳܘܦ݁ܺܐ
ܝܰܘܡܳܬ݂ܳܐ ܠܳܐ
ܙܥܽܘܪܺܝܢ
ܟ݁ܰܕ݂ ܫܪܶܐ
ܗ݈ܘܳܐ ܒ݁ܶܝܬ݂
ܫܶܡܥܽܘܢ
ܒ݁ܽܘܪܣܳܝܳܐ܂</div>
</div>
<div type="ch" n="10">
<div type="title" n="title"> ܀ ܦܪܟܣܣ
ܕܫܠܝ̈ܚܐ ܝܝ </div>
<div type="v" n="1">ܒ݁ܩܶܣܰܪܺܝܰܐ
ܕ݁ܶܝܢ ܐܺܝܬ݂
ܗ݈ܘܳܐ
ܓ݁ܰܒ݂ܪܳܐ ܚܰܕ݂
ܩܶܢܛܪܽܘܢܳܐ
ܕ݁ܰܫܡܶܗ ܗ݈ܘܳܐ
ܩܳܘܪܢܺܠܺܝܳܘܣ
ܡܶܢ ܣܦ݁ܺܝܪܰܐ
ܗܳܝ
ܕ݁ܡܶܬ݂ܩܰܪܝܳܐ
ܐܺܝܛܰܠܺܝܩܺܐ܂</div>
<div type="v" n="2">ܘܙܰܕ݁ܺܝܩ
ܗ݈ܘܳܐ ܘܕ݂ܳܚܶܠ
ܗ݈ܘܳܐ ܡܶܢ
ܐܰܠܳܗܳܐ ܗܽܘ
ܘܒ݂ܰܝܬ݁ܶܗ
ܟ݁ܽܠܶܗ
ܘܥܳܒ݂ܶܕ݂
ܗ݈ܘܳܐ
ܙܶܕ݂ܩܳܬ݂ܳܐ
ܣܰܓ݁ܺܝܳܐܬ݂ܳܐ
ܒ݁ܥܰܡܳܐ
ܘܰܒ݂ܟ݂ܽܠܙܒ݂ܰܢ
ܒ݁ܳܥܶܐ ܗ݈ܘܳܐ
ܡܶܢ ܐܰܠܳܗܳܐ܂</div>
<div type="v" n="3">ܗܳܢܳܐ ܚܙܳܐ
ܡܰܠܰܐܟ݂ܳܐ
ܕ݁ܰܐܠܳܗܳܐ
ܒ݁ܚܶܙܘܳܐ
ܓ݁ܰܠܝܳܐܝܺܬ݂
ܠܰܐܦ݁ܰܝ ܬ݁ܫܰܥ
ܫܳܥܺܝܢ
ܒ݁ܺܐܝܡܳܡܳܐ
ܕ݁ܥܰܠ ܠܘܳܬ݂ܶܗ
ܘܶܐܡܰܪ ܠܶܗ
ܩܳܘܪܢܺܠܺܝܶܐ܂</div>
<div type="v" n="4">ܘܗܽܘ ܚܳܪ
ܒ݁ܶܗ ܘܰܕ݂ܚܶܠ
ܘܶܐܡܰܪ ܡܳܢܳܐ
ܡܳܪܝ ܘܶܐܡܰܪ
ܠܶܗ ܡܰܠܰܐܟ݂ܳܐ
ܨܠܰܘܳܬ݂ܳܟ݂
ܘܙܶܕ݂ܩܳܬ݂ܳܟ݂
ܣܠܶܩ
ܠܕ݂ܽܘܟ݂ܪܳܢܳܐ
ܩܕ݂ܳܡ
ܐܰܠܳܗܳܐ܂</div>
<div type="v" n="5">ܘܗܳܫܳܐ
ܫܰܕ݁ܰܪ
ܓ݁ܰܒ݂ܪܶܐ
ܠܝܳܘܦ݁ܺܐ
ܡܕ݂ܺܝܢ݈ܬ݁ܳܐ
ܘܰܐܝܬ݁ܳܐ
ܠܫܶܡܥܽܘܢ
ܕ݁ܡܶܬ݂ܩܪܶܐ
ܟ݁ܺܐܦ݂ܳܐ܂</div>
<div type="v" n="6">ܗܳܐ ܫܪܶܐ
ܒ݁ܒ݂ܰܝܬ݁ܶܗ
ܕ݁ܫܶܡܥܽܘܢ
ܒ݁ܽܘܪܣܳܝܳܐ
ܗܰܘ
ܕ݁ܺܐܝܬ݂ܰܘܗ݈ܝ
ܥܰܠ ܝܰܕ݂
ܝܰܡܳܐ܂</div>
<div type="v" n="7">ܘܟ݂ܰܕ݂
ܐܶܙܰܠ ܠܶܗ
ܡܰܠܰܐܟ݂ܳܐ
ܕ݁ܡܰܠܶܠ ܥܰܡܶܗ
ܩܪܳܐ ܬ݁ܪܶܝܢ
ܡܶܢ ܒ݁ܢܰܝ
ܒ݁ܰܝܬ݁ܶܗ
ܘܦ݂ܳܠܚܳܐ ܚܰܕ݂
ܕ݁ܕ݂ܳܚܶܠ
ܠܰܐܠܳܗܳܐ
ܐܰܝܢܳܐ
ܕ݁ܡܶܬ݁ܕ݁ܢܶܐ
ܗ݈ܘܳܐ ܠܶܗ܂</div>
<div type="v" n="8">ܘܶܐܫܬ݁ܰܥܺܝ
ܠܗܽܘܢ
ܟ݁ܽܠܡܶܕ݁ܶܡ
ܕ݁ܰܚܙܳܐ
ܘܫܰܕ݁ܰܪ
ܐܶܢܽܘܢ
ܠܝܳܘܦ݁ܺܐ܂</div>
<div type="v" n="9">ܘܰܠܝܰܘܡܳܐ
ܐ݈ܚܪܺܢܳܐ
ܟ݁ܰܕ݂ ܗܶܢܽܘܢ
ܪܳܕ݂ܶܝܢ
ܒ݁ܽܐܘܪܚܳܐ
ܘܩܰܪܺܝܒ݂ܺܝܢ
ܠܰܡܕ݂ܺܝܢ݈ܬ݁ܳܐ
ܣܠܶܩ ܫܶܡܥܽܘܢ
ܠܶܐܓ݁ܳܪܳܐ
ܕ݁ܰܢܨܰܠܶܐ
ܒ݁ܫܶܬ݂
ܫܳܥܺܝܢ܂</div>
<div type="v" n="10">ܘܰܟ݂ܦ݂ܶܢ
ܘܨܳܒ݂ܶܐ ܗ݈ܘܳܐ
ܕ݁ܢܶܠܥܰܣ
ܘܟ݂ܰܕ݂ ܗܶܢܽܘܢ
ܡܰܬ݂ܩܢܺܝܢ ܠܶܗ
ܢܦ݂ܰܠ ܥܠܰܘܗ݈ܝ
ܬ݁ܶܡܗܳܐ܂</div>
<div type="v" n="11">ܘܰܚܙܳܐ
ܫܡܰܝܳܐ ܟ݁ܰܕ݂
ܦ݁ܬ݂ܺܝܚܺܝܢ
ܘܡܳܐܢܳܐ ܚܰܕ݂
ܟ݁ܰܕ݂ ܐܰܣܺܝܪ
ܒ݁ܰܐܪܒ݁ܰܥ
ܩܰܪܢܳܢ
ܘܕ݂ܳܡܶܐ ܗ݈ܘܳܐ
ܠܟ݂ܶܬ݁ܳܢܳܐ
ܪܰܒ݁ܳܐ
ܘܫܳܐܶܒ݂ ܗ݈ܘܳܐ
ܡܶܢ ܫܡܰܝܳܐ
ܥܰܠ ܐܰܪܥܳܐ܂</div>
<div type="v" n="12">ܘܺܐܝܬ݂
ܗ݈ܘܳܐ ܒ݁ܶܗ
ܟ݁ܽܠܗܶܝܢ
ܚܰܝܘܳܬ݂ܳܐ
ܕ݁ܰܐܪܒ݁ܥܳܬ݂
ܪܶܓ݂ܠܶܐ
ܘܪܰܚܫܳܐ
ܕ݁ܰܐܪܥܳܐ
ܘܦ݂ܳܪܰܚܬ݂ܳܐ
ܕ݁ܰܫܡܰܝܳܐ܂</div>
<div type="v" n="13">ܘܩܳܠܳܐ
ܐܶܬ݂ܳܐ ܠܶܗ
ܕ݁ܳܐܡܰܪ
ܫܶܡܥܽܘܢ ܩܽܘܡ
ܟ݁ܽܘܣ
ܘܰܐܟ݂ܽܘܠ܂</div>
<div type="v" n="14">ܘܫܶܡܥܽܘܢ
ܐܶܡܰܪ ܚܳܣ
ܡܳܪܝ
ܕ݁ܡܶܡܬ݂ܽܘܡ
ܠܳܐ ܐܶܟ݂ܠܶܬ݂
ܟ݁ܽܠ
ܕ݁ܰܡܣܰܝܰܒ݂
ܘܰܛܡܰܐ܂</div>
<div type="v" n="15">ܘܬ݂ܽܘܒ݂
ܕ݁ܬ݂ܰܪܬ݁ܶܝܢ
ܙܰܒ݂ܢܺܝܢ
ܩܳܠܳܐ ܗܘܳܐ
ܠܘܳܬ݂ܶܗ
ܐܰܝܠܶܝܢ
ܕ݁ܰܐܠܳܗܳܐ
ܕ݁ܰܟ݁ܺܝ
ܐܰܢ݈ܬ݁ ܠܳܐ
ܬ݁ܣܰܝܶܒ݂܂</div>
<div type="v" n="16">ܗܳܕ݂ܶܐ
ܕ݁ܶܝܢ ܗܘܳܬ݂
ܬ݁ܠܳܬ݂
ܙܰܒ݂ܢܺܝܢ
ܘܶܐܬ݂ܥܰܠܺܝ
ܠܶܗ ܡܳܐܢܳܐ
ܠܰܫܡܰܝܳܐ܂</div>
<div type="v" n="17">ܘܟ݂ܰܕ݂
ܡܶܬ݁ܕ݁ܰܡܰܪ
ܫܶܡܥܽܘܢ
ܒ݁ܢܰܦ݂ܫܶܗ
ܕ݁ܡܳܢܰܘ
ܚܶܙܘܳܐ
ܕ݁ܰܚܙܳܐ
ܡܰܛܺܝܘ
ܓ݁ܰܒ݂ܪܶܐ
ܗܳܢܽܘܢ
ܕ݁ܶܐܫܬ݁ܰܕ݁ܰܪܘ
ܗ݈ܘܰܘ ܡܶܢ
ܩܳܘܪܢܺܠܺܝܳܘܣ
ܘܫܰܐܶܠܘ ܥܰܠ
ܒ݁ܰܝܬ݁ܳܐ
ܕ݁ܰܫܪܶܐ ܒ݁ܶܗ
ܫܶܡܥܽܘܢ
ܘܶܐܬ݂ܰܘ ܘܩܳܡܘ
ܥܰܠ ܬ݁ܰܪܥܳܐ
ܕ݁ܕ݂ܳܪܬ݁ܳܐ܂</div>
<div type="v" n="18">ܘܩܳܪܶܝܢ
ܗ݈ܘܰܘ ܬ݁ܰܡܳܢ
ܘܰܡܫܰܐܠܺܝܢ
ܕ݁ܶܐܢ ܫܶܡܥܽܘܢ
ܕ݁ܡܶܬ݂ܩܪܶܐ
ܟ݁ܺܐܦ݂ܳܐ
ܗܳܪܟ݁ܳܐ
ܫܪܶܐ܂</div>
<div type="v" n="19">ܘܟ݂ܰܕ݂
ܫܶܡܥܽܘܢ ܪܳܢܶܐ
ܗ݈ܘܳܐ
ܒ݁ܚܶܙܘܳܐ
ܐܶܡܰܪ ܠܶܗ
ܪܽܘܚܳܐ ܗܳܐ
ܓ݁ܰܒ݂ܪܶܐ
ܬ݁ܠܳܬ݂ܳܐ
ܒ݁ܳܥܶܝܢ
ܠܳܟ݂܂</div>
<div type="v" n="20">ܩܽܘܡ
ܚܽܘܬ݂ ܘܙܶܠ
ܥܰܡܗܽܘܢ ܟ݁ܰܕ݂
ܠܳܐ
ܡܶܬ݂ܦ݁ܰܠܰܓ݂
ܪܶܥܝܳܢܳܟ݂
ܡܶܛܽܠ ܕ݁ܶܐܢܳܐ
ܗܽܘ ܫܰܕ݁ܪܶܬ݂
ܐܶܢܽܘܢ܂</div>
<div type="v" n="21">ܗܳܝܕ݁ܶܝܢ
ܢܚܶܬ݂ ܫܶܡܥܽܘܢ
ܠܘܳܬ݂
ܓ݁ܰܒ݂ܪܶܐ
ܗܳܢܽܘܢ ܘܶܐܡܰܪ
ܠܗܽܘܢ ܐܶܢܳܐ
ܗܽܘ ܕ݁ܒ݂ܳܥܶܝܢ
ܐܢ݈ܬ݁ܽܘܢ
ܐܰܝܕ݂ܳܐ ܗ݈ܝ
ܥܶܠܬ݂ܳܐ
ܕ݁ܡܶܛܽܠܳܬ݂ܳܗ
ܐܶܬ݂ܰܝܬ݁ܽܘܢ܂</div>
<div type="v" n="22">ܐܳܡܪܺܝܢ
ܠܶܗ ܓ݁ܰܒ݂ܪܳܐ
ܚܰܕ݂ ܕ݁ܰܫܡܶܗ
ܩܳܘܪܢܺܠܺܝܳܘܣ
ܩܶܢܛܪܽܘܢܳܐ
ܟ݁ܺܐܢܳܐ
ܕ݁ܕ݂ܳܚܶܠ ܡܶܢ
ܐܰܠܳܗܳܐ
ܘܡܰܣܗܶܕ݂
ܥܠܰܘܗ݈ܝ
ܟ݁ܽܠܶܗ ܥܰܡܳܐ
ܕ݁ܺܝܗܽܘܕ݂ܳܝܶܐ
ܐܶܬ݂ܶܐܡܰܪ ܠܶܗ
ܒ݁ܚܶܙܘܳܐ ܡܶܢ
ܡܰܠܰܐܟ݂ܳܐ
ܩܰܕ݁ܺܝܫܳܐ
ܕ݁ܰܢܫܰܕ݁ܰܪ
ܢܰܥܠܳܟ݂
ܠܒ݂ܰܝܬ݁ܶܗ
ܘܢܶܫܡܰܥ
ܡܶܠܬ݂ܳܐ
ܡܶܢܳܟ݂܂</div>
<div type="v" n="23">ܘܰܐܥܶܠ
ܐܶܢܽܘܢ
ܫܶܡܥܽܘܢ
ܘܩܰܒ݁ܶܠ
ܐܶܢܽܘܢ ܟ݁ܰܪ
ܕ݁ܰܫܪܶܐ ܗ݈ܘܳܐ
ܘܩܳܡ
ܠܒ݂ܳܬ݂ܪܶܗ
ܕ݁ܝܰܘܡܳܐ
ܘܰܢܦ݂ܰܩ ܐܶܙܰܠ
ܥܰܡܗܽܘܢ
ܘܶܐܙܰܠܘ ܥܰܡܶܗ
ܐ݈ܢܳܫ ܐ݈ܢܳܫ
ܡܶܢ ܐܰܚܶܐ
ܕ݁ܝܳܘܦ݁ܺܐ܂</div>
<div type="v" n="24">ܘܰܠܝܰܘܡܳܐ
ܐ݈ܚܪܺܢܳܐ ܥܰܠ
ܠܩܶܣܰܪܺܝܰܐ
ܩܳܘܪܢܺܠܺܝܳܘܣ
ܕ݁ܶܝܢ ܡܩܰܘܶܐ
ܗ݈ܘܳܐ ܠܗܽܘܢ
ܟ݁ܰܕ݂
ܡܟ݂ܰܢܫܺܝܢ ܠܶܗ
ܟ݁ܽܠܗܽܘܢ
ܒ݁ܢܰܝ ܛܽܘܗܡܶܗ
ܘܳܐܦ݂ ܪܳܚܡܶܐ
ܚܰܒ݁ܺܝܒ݂ܶܐ
ܕ݁ܺܐܝܬ݂ ܗ݈ܘܰܘ
ܠܶܗ܂</div>
<div type="v" n="25">ܘܟ݂ܰܕ݂
ܥܳܐܶܠ ܫܶܡܥܽܘܢ
ܐܰܪܥܶܗ
ܩܳܘܪܢܺܠܺܝܳܘܣ
ܘܰܢܦ݂ܰܠ
ܣܓ݂ܶܕ݂
ܠܪܶܓ݂ܠܰܘܗ݈ܝ܂</div>
<div type="v" n="26">ܘܫܶܡܥܽܘܢ
ܐܰܩܺܝܡܶܗ
ܘܶܐܡܰܪ ܠܶܗ
ܩܽܘܡ ܠܳܟ݂
ܘܳܐܦ݂ ܐܶܢܳܐ
ܒ݁ܰܪܢܳܫܳܐ
ܐ݈ܢܳܐ܂</div>
<div type="v" n="27">ܘܟ݂ܰܕ݂
ܡܡܰܠܶܠ ܥܰܡܶܗ
ܥܰܠ ܘܶܐܫܟ݁ܰܚ
ܣܰܓ݁ܺܝܶܐܐ
ܕ݁ܶܐܬ݂ܰܘ
ܗ݈ܘܰܘ
ܠܬ݂ܰܡܳܢ܂</div>
<div type="v" n="28">ܘܶܐܡܰܪ
ܠܗܽܘܢ
ܐܰܢ݈ܬ݁ܽܘܢ
ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܠܳܐ ܡܰܦ݁ܰܣ
ܠܓ݂ܰܒ݂ܪܳܐ
ܝܺܗܽܘܕ݂ܳܝܳܐ
ܕ݁ܢܶܩܰܦ݂
ܠܐ݈ܢܳܫܳܐ
ܢܽܘܟ݂ܪܳܝܳܐ
ܕ݁ܠܳܐ ܗ݈ܘܳܐ
ܒ݁ܰܪ
ܫܰܪܒ݁ܬ݂ܶܗ
ܘܠܺܝ ܐܰܠܳܗܳܐ
ܚܰܘܝܰܢܝ ܕ݁ܠܳܐ
ܐܺܡܰܪ ܥܰܠ
ܐ݈ܢܳܫ ܕ݁ܰܛܡܰܐ
ܐܰܘ ܡܣܰܝܰܒ݂܂</div>
<div type="v" n="29">ܡܶܛܽܠ
ܗܳܢܳܐ
ܥܬ݂ܺܝܕ݂ܳܐܝܺܬ݂
ܐܶܬ݂ܺܝܬ݂
ܟ݁ܰܕ݂
ܫܰܕ݁ܰܪܬ݁ܽܘܢ
ܒ݁ܳܬ݂ܰܪܝ
ܒ݁ܪܰܡ ܡܫܰܐܶܠ
ܐ݈ܢܳܐ ܠܟ݂ܽܘܢ
ܡܶܛܽܠ ܡܳܢܳܐ
ܫܰܕ݁ܰܪܬ݁ܽܘܢ
ܒ݁ܳܬ݂ܰܪܝ܂</div>
<div type="v" n="30">ܐܳܡܰܪ ܠܶܗ
ܩܳܘܪܢܺܠܺܝܳܘܣ
ܐܰܪܒ݁ܥܳܐ
ܝܰܘܡܺܝܢ ܐܺܝܬ݂
ܥܕ݂ܰܡܳܐ
ܠܗܳܫܳܐ ܗܳܐ
ܡܶܢ ܕ݁ܨܳܐܶܡ
ܐ݈ܢܳܐ
ܘܒ݂ܰܬ݂ܫܰܥ
ܫܳܥܺܝܢ ܟ݁ܰܕ݂
ܡܨܰܠܶܐ ܐ݈ܢܳܐ
ܒ݁ܒ݂ܰܝܬ݁ܝ ܩܳܡ
ܓ݁ܰܒ݂ܪܳܐ ܚܰܕ݂
ܩܕ݂ܳܡܰܝ ܟ݁ܰܕ݂
ܠܒ݂ܺܝܫ
ܚܶܘܳܪܶܐ܂</div>
<div type="v" n="31">ܘܶܐܡܰܪ
ܠܺܝ
ܩܳܘܪܢܺܠܺܝܶܐ
ܐܶܫܬ݁ܰܡܥܰܬ݂
ܨܠܽܘܬ݂ܳܟ݂
ܘܰܠܙܶܕ݂ܩܳܬ݂ܳܟ݂
ܕ݁ܽܘܟ݂ܪܳܢܳܐ
ܗܘܳܐ ܩܕ݂ܳܡ
ܐܰܠܳܗܳܐ܂</div>
<div type="v" n="32">ܒ݁ܪܰܡ
ܫܰܕ݁ܰܪ
ܠܝܳܘܦ݁ܺܐ
ܡܕ݂ܺܝܢ݈ܬ݁ܳܐ
ܘܰܐܝܬ݁ܳܐ
ܠܫܶܡܥܽܘܢ
ܕ݁ܡܶܬ݂ܩܪܶܐ
ܟ݁ܺܐܦ݂ܳܐ ܗܳܐ
ܫܪܶܐ
ܒ݁ܒ݂ܰܝܬ݁ܶܗ
ܕ݁ܫܶܡܥܽܘܢ
ܒ݁ܽܘܪܣܳܝܳܐ
ܕ݁ܥܰܠ ܝܰܕ݂
ܝܰܡܳܐ ܘܗܽܘ
ܢܺܐܬ݂ܶܐ
ܢܡܰܠܶܠ
ܥܰܡܳܟ݂܂</div>
<div type="v" n="33">ܘܒ݂ܰܪ
ܫܳܥܬ݂ܶܗ
ܫܰܕ݁ܪܶܬ݂
ܠܘܳܬ݂ܳܟ݂
ܘܰܐܢ݈ܬ݁
ܫܰܦ݁ܺܝܪ
ܥܒ݂ܰܕ݁ܬ݁
ܕ݁ܶܐܬ݂ܰܝܬ݁
ܘܗܳܐ ܚܢܰܢ
ܟ݁ܽܠܰܢ
ܩܕ݂ܳܡܰܝܟ݁
ܘܨܳܒ݂ܶܝܢܰܢ
ܕ݁ܢܶܫܡܰܥ ܟ݁ܽܠ
ܡܳܐ
ܕ݁ܶܐܬ݂ܦ݁ܩܶܕ݂
ܠܳܟ݂ ܡܶܢ
ܠܘܳܬ݂
ܐܰܠܳܗܳܐ܂</div>
<div type="v" n="34">ܦ݁ܬ݂ܰܚ
ܕ݁ܶܝܢ ܫܶܡܥܽܘܢ
ܦ݁ܽܘܡܶܗ
ܘܶܐܡܰܪ
ܒ݁ܰܫܪܳܪܳܐ
ܐܰܕ݂ܪܟ݂ܶܬ݂
ܕ݁ܰܐܠܳܗܳܐ ܠܳܐ
ܗ݈ܘܳܐ ܢܳܣܶܒ݂
ܒ݁ܰܐܦ݁ܶܐ܂</div>
<div type="v" n="35">ܐܶܠܳܐ
ܒ݁ܟ݂ܽܠܗܽܘܢ
ܥܰܡ݈ܡܶܐ
ܐܰܝܢܳܐ
ܕ݁ܕ݂ܳܚܶܠ
ܡܶܢܶܗ ܘܦ݂ܳܠܰܚ
ܟ݁ܺܐܢܽܘܬ݂ܳܐ
ܡܩܰܒ݁ܰܠ ܗ݈ܽܘ
ܠܘܳܬ݂ܶܗ܂</div>
<div type="v" n="36">ܡܶܠܬ݂ܳܐ
ܓ݁ܶܝܪ
ܕ݁ܫܰܕ݁ܰܪ
ܠܰܒ݂ܢܰܝ
ܐܺܝܣܪܳܝܶܠ
ܘܣܰܒ݁ܰܪ
ܐܶܢܽܘܢ ܫܠܳܡܳܐ
ܘܫܰܝܢܳܐ
ܒ݁ܝܰܕ݂ ܝܶܫܽܘܥ
ܡܫܺܝܚܳܐ ܗܳܢܰܘ
ܡܳܪܝܳܐ
ܕ݁ܟ݂ܽܠ܂</div>
<div type="v" n="37">ܘܳܐܦ݂
ܐܰܢ݈ܬ݁ܽܘܢ
ܝܳܕ݂ܥܺܝܢ
ܐܢ݈ܬ݁ܽܘܢ
ܒ݁ܡܶܠܬ݂ܳܐ
ܕ݁ܰܗܘܳܬ݂
ܒ݁ܟ݂ܽܠܳܗ
ܝܺܗܽܘܕ݂
ܕ݁ܰܐܩܦ݂ܰܬ݂
ܡܶܢ ܓ݁ܠܺܝܠܳܐ
ܒ݁ܳܬ݂ܰܪ
ܡܰܥܡܽܘܕ݂ܺܝܬ݂ܳܐ
ܕ݁ܰܐܟ݂ܪܶܙ
ܝܽܘܚܰܢܳܢ܂</div>
<div type="v" n="38">ܥܰܠ
ܝܶܫܽܘܥ ܕ݁ܡܶܢ
ܢܳܨܪܰܬ݂
ܕ݁ܰܐܠܳܗܳܐ
ܡܰܫܚܶܗ
ܒ݁ܪܽܘܚܳܐ
ܕ݁ܩܽܘܕ݂ܫܳܐ
ܘܰܒ݂ܚܰܝܠܳܐ
ܘܗܽܘܝܽܘ
ܕ݁ܡܶܬ݂ܟ݁ܪܶܟ݂
ܗ݈ܘܳܐ ܘܡܰܐܣܶܐ
ܠܗܳܢܽܘܢ
ܕ݁ܶܐܬ݂ܢܟ݂ܺܝܘ
ܡܶܢ ܒ݁ܺܝܫܳܐ
ܡܶܛܽܠ
ܕ݁ܰܐܠܳܗܳܐ
ܗ݈ܘܳܐ ܥܰܡܶܗ܂</div>
<div type="v" n="39">ܘܰܚܢܰܢ
ܣܳܗܕ݁ܰܘܗ݈ܝ
ܥܰܠ ܟ݁ܽܠ ܡܳܐ
ܕ݁ܰܥܒ݂ܰܕ݂
ܒ݁ܟ݂ܽܠܳܗ
ܐܰܪܥܳܐ
ܕ݁ܺܝܗܽܘܕ݂
ܘܕ݂ܽܐܘܪܺܫܠܶܡ
ܠܶܗ ܠܗܳܢܳܐ
ܬ݁ܠܰܐܘܽܗ݈ܝ
ܝܺܗܽܘܕ݂ܳܝܶܐ
ܥܰܠ ܩܰܝܣܳܐ
ܘܩܰܛܠܽܘܗ݈ܝ܂</div>
<div type="v" n="40">ܘܠܶܗ
ܐܰܩܺܝܡ
ܐܰܠܳܗܳܐ
ܠܰܬ݂ܠܳܬ݂ܳܐ
ܝܰܘܡܺܝܢ
ܘܝܰܗܒ݁ܶܗ
ܕ݁ܢܶܬ݂ܚܙܶܐ
ܥܺܝܢ
ܒ݁ܰܓ݂ܠܶܐ܂</div>
<div type="v" n="41">ܠܳܐ ܕ݁ܶܝܢ
ܠܟ݂ܽܠܶܗ ܥܰܡܳܐ
ܐܶܠܳܐ ܠܰܢ
ܐܰܝܠܶܝܢ ܕ݁ܡܶܢ
ܐܰܠܳܗܳܐ
ܐܶܬ݂ܓ݁ܒ݂ܺܝܢ
ܕ݁ܢܶܗܘܶܐ ܠܶܗ
ܣܳܗܕ݁ܶܐ
ܕ݁ܶܐܟ݂ܰܠܢ
ܥܰܡܶܗ
ܘܶܐܫܬ݁ܺܝܢ ܡܶܢ
ܒ݁ܳܬ݂ܰܪ
ܩܝܳܡܬ݁ܶܗ
ܕ݁ܡܶܢ ܒ݁ܶܝܬ݂
ܡܺܝܬ݂ܶܐ܂</div>
<div type="v" n="42">ܘܦ݂ܰܩܕ݂ܰܢ
ܕ݁ܢܰܟ݂ܪܶܙ
ܘܰܢܣܰܗܶܕ݂
ܠܥܰܡܳܐ
ܕ݁ܗܳܢܰܘ
ܕ݁ܶܐܬ݂ܦ݁ܪܶܫ
ܡܶܢ ܐܰܠܳܗܳܐ
ܕ݁ܰܝܳܢܳܐ
ܕ݁ܚܰܝܶܐ
ܘܰܕ݂ܡܺܝܬ݂ܶܐ܂</div>
<div type="v" n="43">ܘܰܥܠܰܘܗ݈ܝ
ܐܰܣܗܶܕ݂ܘ
ܟ݁ܽܠܗܽܘܢ
ܢܒ݂ܺܝܶܐ
ܕ݁ܟ݂ܽܠܡܰܢ
ܕ݁ܰܡܗܰܝܡܶܢ
ܒ݁ܰܫܡܶܗ
ܢܩܰܒ݁ܶܠ
ܫܽܘܒ݂ܩܳܢ
ܚܛܳܗܶܐ܂</div>
<div type="v" n="44">ܘܟ݂ܰܕ݂
ܗܽܘ ܫܶܡܥܽܘܢ
ܡܡܰܠܶܠ ܗ݈ܘܳܐ
ܗܳܠܶܝܢ ܡܶܠܶܐ
ܐܰܓ݁ܢܰܬ݂
ܪܽܘܚܳܐ
ܕ݁ܩܽܘܕ݂ܫܳܐ
ܥܰܠ ܟ݁ܽܠܗܽܘܢ
ܕ݁ܫܳܡܥܺܝܢ
ܗ݈ܘܰܘ
ܡܶܠܬ݂ܳܐ܂</div>
<div type="v" n="45">ܘܰܬ݂ܡܰܗܘ
ܘܰܬ݂ܗܰܪܘ
ܐܰܚܶܐ
ܓ݁ܙܺܝܪܶܐ
ܗܳܢܽܘܢ
ܕ݁ܶܐܬ݂ܰܘ
ܥܰܡܶܗ ܕ݁ܳܐܦ݂
ܥܰܠ ܥܰܡ݈ܡܶܐ
ܡܰܘܗܰܒ݂ܬ݁ܳܐ
ܕ݁ܪܽܘܚܳܐ
ܕ݁ܩܽܘܕ݂ܫܳܐ
ܐܶܫܬ݁ܰܦ݁ܥܰܬ݂܂</div>
<div type="v" n="46">ܫܳܡܥܺܝܢ
ܗ݈ܘܰܘ ܠܗܽܘܢ
ܓ݁ܶܝܪ ܟ݁ܰܕ݂
ܡܡܰܠܠܺܝܢ
ܒ݁ܠܶܫܳܢ ܠܶܫܳܢ
ܘܡܰܘܪܒ݂ܺܝܢ
ܗ݈ܘܰܘ
ܠܰܐܠܳܗܳܐ
ܘܶܐܡܰܪ ܗ݈ܘܳܐ
ܫܶܡܥܽܘܢ܂</div>
<div type="v" n="47">ܕ݁ܰܠܡܳܐ
ܡܰܝܳܐ ܡܶܫܟ݁ܰܚ
ܐ݈ܢܳܫ ܟ݁ܳܠܶܐ
ܕ݁ܠܳܐ
ܢܶܥܡܕ݂ܽܘܢ
ܗܳܢܽܘܢ ܕ݁ܗܳܐ
ܩܰܒ݁ܶܠܘ
ܪܽܘܚܳܐ
ܕ݁ܩܽܘܕ݂ܫܳܐ
ܐܰܝܟ݂ ܡܳܐ
ܕ݁ܰܚܢܰܢ܂</div>
<div type="v" n="48">ܗܳܝܕ݁ܶܝܢ
ܦ݁ܩܰܕ݂ ܠܗܽܘܢ
ܕ݁ܢܶܥܡܕ݂ܽܘܢ
ܒ݁ܰܫܡܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ
ܘܰܒ݂ܥܰܘ ܡܶܢܶܗ
ܐܰܝܟ݂
ܕ݁ܰܢܩܰܘܶܐ
ܠܘܳܬ݂ܗܽܘܢ
ܝܰܘܡܳܬ݂ܳܐ܂</div>
</div>
<div type="ch" n="11">
<div type="title" n="title"> ܀ ܦܪܟܣܣ
ܕܫܠܝ̈ܚܐ ܝܐܐ </div>
<div type="v" n="1">ܘܶܐܫܬ݁ܰܡܥܰܬ݂
ܗ݈ܘܳܬ݂
ܠܰܫܠܺܝܚܶܐ
ܘܠܰܐܚܶܐ
ܕ݁ܒ݂ܺܝܗܽܘܕ݂
ܕ݁ܳܐܦ݂
ܥܰܡ݈ܡܶܐ
ܩܰܒ݁ܶܠܘ
ܡܶܠܬ݂ܳܐ
ܕ݁ܰܐܠܳܗܳܐ܂</div>
<div type="v" n="2">ܘܟ݂ܰܕ݂
ܣܠܶܩ ܫܶܡܥܽܘܢ
ܠܽܐܘܪܺܫܠܶܡ
ܕ݁ܳܝܢܺܝܢ
ܗ݈ܘܰܘ ܥܰܡܶܗ
ܗܳܢܽܘܢ ܕ݁ܡܶܢ
ܓ݁ܙܽܘܪܬ݁ܳܐ܂</div>
<div type="v" n="3">ܟ݁ܰܕ݂
ܐܳܡܪܺܝܢ
ܕ݁ܰܠܘܳܬ݂
ܐ݈ܢܳܫܳܐ
ܥܽܘܪܠܶܐ ܥܰܠ
ܘܰܠܥܶܣ
ܥܰܡܗܽܘܢ܂</div>
<div type="v" n="4">ܘܰܐܩܶܦ݂
ܗ݈ܘܳܐ ܫܶܡܥܽܘܢ
ܒ݁ܳܬ݂ܰܪ
ܒ݁ܳܬ݂ܰܪ
ܠܡܺܐܡܰܪ
ܠܗܽܘܢ܂</div>
<div type="v" n="5">ܕ݁ܟ݂ܰܕ݂
ܡܨܰܠܶܐ
ܗ݈ܘܺܝܬ݂
ܒ݁ܝܳܘܦ݁ܺܐ
ܚܙܺܝܬ݂
ܒ݁ܚܶܙܘܳܐ
ܕ݁ܰܢܚܶܬ݂
ܗ݈ܘܳܐ ܡܳܐܢܳܐ
ܚܰܕ݂ ܐܰܝܢܳܐ
ܕ݁ܕ݂ܳܡܶܐ
ܗ݈ܘܳܐ
ܠܟ݂ܶܬ݁ܳܢܳܐ
ܘܰܐܣܺܝܪ ܗ݈ܘܳܐ
ܒ݁ܰܐܪܒ݁ܰܥ
ܩܰܪܢܳܬ݂ܶܗ
ܘܫܳܐܶܒ݂ ܗ݈ܘܳܐ
ܡܶܢ ܫܡܰܝܳܐ
ܘܶܐܬ݂ܳܐ
ܥܕ݂ܰܡܳܐ
ܠܘܳܬ݂ܝ܂</div>
<div type="v" n="6">ܘܚܳܪܶܬ݂
ܒ݁ܶܗ ܘܚܳܙܶܐ
ܗ݈ܘܺܝܬ݂
ܕ݁ܺܐܝܬ݂ ܒ݁ܶܗ
ܚܰܝܘܳܬ݂ܳܐ
ܕ݁ܰܐܪܒ݁ܥܳܬ݂
ܪܶܓ݂ܠܰܝܗܶܝܢ
ܘܪܰܚܫܳܐ
ܕ݁ܰܐܪܥܳܐ
ܘܳܐܦ݂
ܦ݁ܳܪܰܚܬ݂ܳܐ
ܕ݁ܰܫܡܰܝܳܐ܂</div>
<div type="v" n="7">ܘܫܶܡܥܶܬ݂
ܗ݈ܘܺܝܬ݂ ܩܳܠܳܐ
ܕ݁ܳܐܡܰܪ ܗ݈ܘܳܐ
ܠܺܝ ܫܶܡܥܽܘܢ
ܩܽܘܡ ܟ݁ܽܘܣ
ܘܰܐܟ݂ܽܘܠ܂</div>
<div type="v" n="8">ܘܶܐܡܪܶܬ݂
ܚܳܣ ܡܳܪܝ
ܕ݁ܡܶܡܬ݂ܽܘܡ
ܠܳܐ ܥܰܠ
ܠܦ݂ܽܘܡܝ
ܕ݁ܰܛܡܰܐ
ܘܕ݂ܰܡܣܰܝܰܒ݂܂</div>
<div type="v" n="9">ܘܬ݂ܽܘܒ݂
ܩܳܠܳܐ ܐܶܡܰܪ
ܠܺܝ ܡܶܢ
ܫܡܰܝܳܐ
ܕ݁ܡܶܕ݁ܶܡ
ܕ݁ܰܐܠܳܗܳܐ
ܕ݁ܰܟ݁ܺܝ
ܐܰܢ݈ܬ݁ ܠܳܐ
ܬ݁ܣܰܝܶܒ݂܂</div>
<div type="v" n="10">ܗܳܕ݂ܶܐ
ܗܘܳܬ݂ ܬ݁ܠܳܬ݂
ܙܰܒ݂ܢܺܝܢ
ܘܶܐܣܬ݁ܰܠܰܩ
ܠܶܗ
ܟ݁ܽܠܡܶܕ݁ܶܡ
ܠܰܫܡܰܝܳܐ܂</div>
<div type="v" n="11">ܘܒ݂ܳܗ
ܒ݁ܫܳܥܬ݂ܳܐ
ܬ݁ܠܳܬ݂ܳܐ
ܓ݁ܰܒ݂ܪܺܝܢ
ܕ݁ܶܐܫܬ݁ܰܕ݁ܰܪܘ
ܠܘܳܬ݂ܝ ܡܶܢ
ܩܳܘܪܢܺܠܺܝܳܘܣ
ܡܶܢ ܩܶܣܰܪܺܝܰܐ
ܐܶܬ݂ܰܘ ܘܩܳܡܘ
ܥܰܠ ܬ݁ܰܪܥܳܐ
ܕ݁ܕ݂ܳܪܬ݁ܳܐ
ܕ݁ܰܫܪܶܐ
ܗ݈ܘܺܝܬ݂
ܒ݁ܳܗ܂</div>
<div type="v" n="12">ܘܶܐܡܰܪ
ܠܺܝ ܪܽܘܚܳܐ
ܕ݁ܙܶܠ ܥܰܡܗܽܘܢ
ܕ݁ܠܳܐ
ܦ݁ܽܘܠܳܓ݂ܳܐ
ܘܶܐܬ݂ܰܘ ܥܰܡܝ
ܐܳܦ݂ ܗܳܠܶܝܢ
ܫܬ݁ܳܐ ܐܰܚܺܝܢ
ܘܥܰܠܢ
ܠܒ݂ܰܝܬ݁ܶܗ
ܕ݁ܓ݂ܰܒ݂ܪܳܐ܂</div>
<div type="v" n="13">ܘܶܐܫܬ݁ܰܥܺܝ
ܠܰܢ ܐܰܝܟ݁ܰܢܳܐ
ܚܙܳܐ
ܒ݁ܒ݂ܰܝܬ݁ܶܗ
ܡܰܠܰܐܟ݂ܳܐ
ܕ݁ܩܳܡ ܘܶܐܡܰܪ
ܠܶܗ ܕ݁ܫܰܕ݁ܰܪ
ܠܝܳܘܦ݁ܺܐ
ܡܕ݂ܺܝܢ݈ܬ݁ܳܐ
ܘܰܐܝܬ݁ܳܐ
ܠܫܶܡܥܽܘܢ
ܕ݁ܡܶܬ݂ܩܪܶܐ
ܟ݁ܺܐܦ݂ܳܐ܂</div>
<div type="v" n="14">ܘܗܽܘ
ܢܡܰܠܶܠ ܥܰܡܳܟ݂
ܡܶܠܶܐ
ܕ݁ܰܒ݂ܗܶܝܢ
ܬ݁ܺܚܶܐ ܐܰܢ݈ܬ݁
ܘܟ݂ܽܠܶܗ
ܒ݁ܰܝܬ݁ܳܟ݂܂</div>
<div type="v" n="15">ܘܟ݂ܰܕ݂
ܐܰܩܦ݂ܶܬ݂
ܗ݈ܘܺܝܬ݂
ܬ݁ܰܡܳܢ
ܠܰܡܡܰܠܳܠܽܘ
ܐܰܓ݁ܢܰܬ݂
ܪܽܘܚܳܐ
ܕ݁ܩܽܘܕ݂ܫܳܐ
ܥܠܰܝܗܽܘܢ
ܐܰܝܟ݂ ܡܳܐ
ܕ݁ܰܥܠܰܝܢ ܡܶܢ
ܩܕ݂ܺܝܡ܂</div>
<div type="v" n="16">ܘܶܐܬ݁ܕ݁ܰܟ݂ܪܶܬ݂
ܡܶܠܬ݂ܶܗ
ܕ݁ܡܳܪܰܢ
ܕ݁ܶܐܡܰܪ ܗ݈ܘܳܐ
ܕ݁ܝܽܘܚܰܢܳܢ
ܐܰܥܡܶܕ݂
ܒ݁ܡܰܝܳܐ
ܐܰܢ݈ܬ݁ܽܘܢ
ܕ݁ܶܝܢ
ܬ݁ܶܥܡܕ݂ܽܘܢ
ܒ݁ܪܽܘܚܳܐ
ܕ݁ܩܽܘܕ݂ܫܳܐ܂</div>
<div type="v" n="17">ܐܶܢ
ܗܳܟ݂ܺܝܠ
ܐܰܠܳܗܳܐ
ܫܰܘܝܳܐܝܺܬ݂
ܝܰܗܒ݁ܳܗ
ܡܰܘܗܰܒ݂ܬ݁ܳܐ
ܠܥܰܡ݈ܡܶܐ
ܐܰܝܠܶܝܢ
ܕ݁ܗܰܝܡܶܢܘ
ܒ݁ܡܳܪܰܢ
ܝܶܫܽܘܥ
ܡܫܺܝܚܳܐ ܐܰܝܟ݂
ܕ݁ܳܐܦ݂ ܠܰܢ
ܐܶܢܳܐ ܡܰܢ
ܗ݈ܘܺܝܬ݂
ܕ݁ܶܐܣܦ݁ܰܩ
ܗ݈ܘܺܝܬ݂
ܕ݁ܶܐܟ݂ܠܶܐ
ܠܰܐܠܳܗܳܐ܂</div>
<div type="v" n="18">ܘܟ݂ܰܕ݂
ܗܳܠܶܝܢ ܡܶܠܶܐ
ܫܡܰܥܘ ܫܠܺܝܘ
ܠܗܽܘܢ
ܘܫܰܒ݁ܰܚܘ
ܠܰܐܠܳܗܳܐ
ܘܳܐܡܪܺܝܢ
ܗ݈ܘܰܘ
ܕ݁ܰܟ݂ܒ݂ܰܪ
ܐܳܦ݂ ܠܥܰܡ݈ܡܶܐ
ܐܰܠܳܗܳܐ
ܝܰܗ݈ܒ݂
ܬ݁ܝܳܒ݁ܽܘܬ݂ܳܐ
ܠܚܰܝܶܐ܂</div>
<div type="v" n="19">ܗܳܢܽܘܢ
ܕ݁ܶܝܢ
ܕ݁ܶܐܬ݂ܒ݁ܰܕ݁ܰܪܘ
ܗ݈ܘܰܘ ܡܶܢ
ܐܽܘܠܨܳܢܳܐ
ܕ݁ܰܗܘܳܐ ܗ݈ܘܳܐ
ܥܰܠ
ܐܶܣܛܶܦ݂ܰܢܳܘܣ
ܡܰܛܺܝܘ ܗ݈ܘܰܘ
ܥܕ݂ܰܡܳܐ
ܠܦ݂ܽܘܢܺܝܩܺܐ
ܘܳܐܦ݂
ܠܰܐܬ݂ܪܳܐ
ܕ݁ܩܽܘܦ݁ܪܳܘܣ
ܘܠܰܐܢܛܺܝܳܟ݂ܺܝܰܐ
ܟ݁ܰܕ݂ ܥܰܡ
ܐ݈ܢܳܫ ܠܳܐ
ܡܡܰܠܠܺܝܢ
ܗ݈ܘܰܘ ܡܶܠܬ݂ܳܐ
ܐܶܠܳܐ
ܒ݁ܰܠܚܽܘܕ݂ ܥܰܡ
ܝܺܗܽܘܕ݂ܳܝܶܐ܂</div>
<div type="v" n="20">ܐܺܝܬ݂
ܗ݈ܘܰܘ ܕ݁ܶܝܢ
ܐ݈ܢܳܫܳܐ
ܡܶܢܗܽܘܢ ܡܶܢ
ܩܽܘܦ݁ܪܳܘܣ
ܘܡܶܢ
ܩܽܘܪܺܝܢܺܐ
ܗܳܠܶܝܢ ܥܰܠܘ
ܗ݈ܘܰܘ
ܠܰܐܢܛܺܝܳܘܟ݂ܺܝ
ܘܰܡܡܰܠܠܺܝܢ
ܗ݈ܘܰܘ ܥܰܡ
ܝܰܘܢܳܝܶܐ
ܘܰܡܣܰܒ݁ܪܺܝܢ
ܗ݈ܘܰܘ ܥܰܠ
ܡܳܪܰܢ
ܝܶܫܽܘܥ܂</div>
<div type="v" n="21">ܘܺܐܝܬ݂
ܗ݈ܘܳܬ݂
ܥܰܡܗܽܘܢ
ܐܺܝܕ݂ܶܗ
ܕ݁ܡܳܪܝܳܐ
ܘܣܰܓ݁ܺܝܶܐܐ
ܗܰܝܡܶܢܘ
ܘܶܐܬ݂ܦ݁ܢܺܝܘ
ܠܘܳܬ݂
ܡܳܪܝܳܐ܂</div>
<div type="v" n="22">ܘܶܐܫܬ݁ܰܡܥܰܬ݂
ܗ݈ܘܳܬ݂ ܗܺܝ
ܗܳܕ݂ܶܐ
ܠܶܐܕ݂ܢܰܝܗܽܘܢ
ܕ݁ܰܒ݂ܢܰܝ
ܥܺܕ݈݁ܬ݁ܳܐ
ܕ݁ܒ݂ܽܐܘܪܺܫܠܶܡ
ܘܫܰܕ݁ܰܪܘ
ܠܒ݂ܰܪܢܰܒ݂ܰܐ
ܠܰܐܢܛܺܝܳܘܟ݂ܺܝ܂</div>
<div type="v" n="23">ܘܟ݂ܰܕ݂
ܐܶܬ݂ܳܐ
ܠܬ݂ܰܡܳܢ
ܘܰܚܙܳܐ
ܛܰܝܒ݁ܽܘܬ݂ܶܗ
ܕ݁ܰܐܠܳܗܳܐ
ܚܕ݂ܺܝ ܘܒ݂ܳܥܶܐ
ܗ݈ܘܳܐ ܡܶܢܗܽܘܢ
ܕ݁ܰܒ݂ܟ݂ܽܠܶܗ
ܠܶܒ݁ܗܽܘܢ
ܢܶܗܘܽܘܢ
ܢܰܩܺܝܦ݂ܺܝܢ
ܠܡܳܪܰܢ܂</div>
<div type="v" n="24">ܡܶܛܽܠ
ܕ݁ܓ݂ܰܒ݂ܪܳܐ
ܗ݈ܘܳܐ ܛܳܒ݂ܳܐ
ܘܰܡܫܰܡܠܰܝ
ܗ݈ܘܳܐ
ܒ݁ܪܽܘܚܳܐ
ܕ݁ܩܽܘܕ݂ܫܳܐ
ܘܰܒ݂ܗܰܝܡܳܢܽܘܬ݂ܳܐ
ܘܶܐܬ݁ܬ݁ܰܘܣܰܦ݂
ܗ݈ܘܳܐ ܥܰܡܳܐ
ܣܰܓ݁ܺܝܳܐܐ
ܠܡܳܪܰܢ܂</div>
<div type="v" n="25">ܘܗܽܘ
ܢܦ݂ܰܩ ܗ݈ܘܳܐ
ܠܛܰܪܣܳܘܣ
ܠܡܶܒ݂ܥܳܐ
ܠܫܳܐܘܳܠ܂</div>
<div type="v" n="26">ܘܟ݂ܰܕ݂
ܐܶܫܟ݁ܚܶܗ
ܐܰܝܬ݁ܝܶܗ
ܥܰܡܶܗ
ܠܰܐܢܛܺܝܳܟ݂ܺܝܰܐ
ܘܫܰܢ݈ܬ݁ܳܐ
ܟ݁ܽܠܳܗ
ܐܰܟ݂ܚܕ݂ܳܐ
ܟ݁ܢܺܝܫܺܝܢ
ܗ݈ܘܰܘ
ܒ݁ܥܺܕ݈݁ܬ݁ܳܐ
ܘܰܐܠܶܦ݂ܘ
ܥܰܡܳܐ
ܣܰܓ݁ܺܝܳܐܐ ܡܶܢ
ܗܳܝܕ݁ܶܝܢ
ܩܰܕ݂ܡܳܝܰܬ݂
ܐܶܬ݂ܩܪܺܝܘ
ܒ݁ܰܐܢܛܺܝܳܘܟ݂ܺܝ
ܬ݁ܰܠܡܺܝܕ݂ܶܐ
ܟ݁ܪܺܣܛܝܳܢܶܐ܂</div>
<div type="v" n="27">ܘܰܒ݂ܝܰܘܡܳܬ݂ܳܐ
ܗܳܢܽܘܢ ܐܶܬ݂ܰܘ
ܡܶܢ ܐܽܘܪܺܫܠܶܡ
ܠܬ݂ܰܡܳܢ
ܢܒ݂ܺܝܶܐ܂</div>
<div type="v" n="28">ܘܩܳܡ ܚܰܕ݂
ܡܶܢܗܽܘܢ
ܕ݁ܰܫܡܶܗ ܗܘܳܐ
ܐܰܓ݂ܰܒ݂ܳܘܣ
ܘܰܐܘܕ݁ܰܥ
ܐܶܢܽܘܢ ܒ݁ܪܽܘܚ
ܕ݁ܟ݂ܰܦ݂ܢܳܐ
ܪܰܒ݁ܳܐ ܗܳܘܶܐ
ܒ݁ܟ݂ܽܠܳܗ
ܐܰܪܥܳܐ ܘܰܗܘܳܐ
ܟ݁ܰܦ݂ܢܳܐ
ܗܳܢܳܐ
ܒ݁ܝܰܘܡܰܝ
ܩܠܰܘܕ݂ܺܝܳܘܣ
ܩܶܣܰܪ܂</div>
<div type="v" n="29">ܒ݁ܪܰܡ
ܕ݁ܶܝܢ
ܬ݁ܰܠܡܺܝܕ݂ܶܐ
ܐܰܝܟ݂ ܡܳܐ
ܕ݁ܺܐܝܬ݂ ܗ݈ܘܳܐ
ܠܐ݈ܢܳܫ ܐ݈ܢܳܫ
ܡܶܢܗܽܘܢ
ܦ݁ܪܰܫܘ
ܕ݁ܰܢܫܰܕ݁ܪܽܘܢ
ܠܬ݂ܶܫܡܶܫܬ݁ܳܐ
ܕ݁ܰܐܚܶܐ
ܐܰܝܠܶܝܢ
ܕ݁ܥܳܡܪܺܝܢ
ܒ݁ܺܝܗܽܘܕ݂܂</div>
<div type="v" n="30">ܘܫܰܕ݁ܰܪܘ
ܒ݁ܝܰܕ݂
ܒ݁ܰܪܢܰܒ݂ܰܐ
ܘܫܳܐܘܳܠ
ܠܩܰܫܺܝܫܶܐ
ܕ݁ܬ݂ܰܡܳܢ܂</div>
</div>
<div type="ch" n="12">
<div type="title" n="title"> ܀ ܦܪܟܣܣ
ܕܫܠܝ̈ܚܐ ܝܒܒ </div>
<div type="v" n="1">ܒ݁ܗܰܘ
ܕ݁ܶܝܢ ܙܰܒ݂ܢܳܐ
ܐܰܪܡܺܝ ܗ݈ܘܳܐ
ܐܺܝܕ݂ܰܝܳܐ ܥܰܠ
ܐ݈ܢܳܫܺܝܢ
ܕ݁ܰܒ݂ܥܺܕ݈݁ܬ݁ܳܐ
ܐܰܝܟ݂
ܕ݁ܢܰܒ݂ܶܐܫ
ܠܗܽܘܢ
ܗܶܪܳܘܕ݂ܶܣ
ܡܰܠܟ݁ܳܐ ܗܰܘ
ܕ݁ܡܶܬ݂ܟ݁ܰܢܶܐ
ܗ݈ܘܳܐ
ܐܰܓ݂ܪܺܦ݁ܰܘܣ܂</div>
<div type="v" n="2">ܘܰܩܛܰܠ
ܒ݁ܣܰܝܦ݁ܳܐ
ܠܝܰܥܩܽܘܒ݂
ܐܰܚܽܘܗ݈ܝ
ܕ݁ܝܽܘܚܰܢܳܢ܂</div>
<div type="v" n="3">ܘܟ݂ܰܕ݂
ܚܙܳܐ
ܕ݁ܫܶܦ݂ܪܰܬ݂
ܗܳܕ݂ܶܐ
ܠܺܝܗܽܘܕ݂ܳܝܶܐ
ܐܰܘܣܶܦ݂ ܗ݈ܘܳܐ
ܠܡܶܐܚܰܕ݂ ܐܳܦ݂
ܠܫܶܡܥܽܘܢ
ܟ݁ܺܐܦ݂ܳܐ
ܘܺܐܝܬ݂ܰܝܗܽܘܢ
ܗ݈ܘܰܘ
ܝܰܘܡܳܬ݂ܳܐ
ܕ݁ܦ݂ܰܛܺܝܪܶܐ܂</div>
<div type="v" n="4">ܘܰܐܚܕ݁ܶܗ
ܘܰܐܪܡܝܶܗ
ܒ݁ܶܝܬ݂
ܐܰܣܺܝܪܶܐ
ܘܰܐܫܠܶܡ ܠܶܗ
ܫܬ݂ܬ݂ܰܥܣܰܪ
ܣܛܪܰܛܳܘܛܺܝܢ
ܕ݁ܢܶܛܪܽܘܢܶܗ
ܕ݁ܡܶܢ ܒ݁ܳܬ݂ܰܪ
ܦ݁ܶܨܚܳܐ
ܢܰܫܠܡܺܝܘܗ݈ܝ
ܠܥܰܡܳܐ
ܕ݁ܺܝܗܽܘܕ݂ܳܝܶܐ܂</div>
<div type="v" n="5">ܘܟ݂ܰܕ݂ ܗܽܘ
ܫܶܡܥܽܘܢ
ܡܶܬ݂ܢܛܰܪ
ܗ݈ܘܳܐ ܒ݁ܶܝܬ݂
ܐܰܣܺܝܪܶܐ
ܨܠܽܘܬ݂ܳܐ
ܐܰܡܺܝܢܬ݁ܳܐ
ܡܶܬ݂ܩܰܪܒ݂ܳܐ
ܗ݈ܘܳܬ݂ ܡܶܢ
ܥܺܕ݈݁ܬ݁ܳܐ
ܚܠܳܦ݂ܰܘܗ݈ܝ
ܠܰܐܠܳܗܳܐ܂</div>
<div type="v" n="6">ܘܒ݂ܶܗ
ܒ݁ܗܰܘ ܠܺܠܝܳܐ
ܕ݁ܰܠܨܰܦ݂ܪܳܐ
ܥܬ݂ܺܝܕ݂ ܗ݈ܘܳܐ
ܕ݁ܢܰܫܠܡܺܝܘܗ݈ܝ
ܟ݁ܰܕ݂ ܕ݁ܡܶܟ݂
ܗ݈ܘܳܐ ܫܶܡܥܽܘܢ
ܒ݁ܶܝܬ݂ ܬ݁ܪܶܝܢ
ܐܶܣܛܪܰܛܺܝܳܘܛܺܝܢ
ܘܰܐܣܺܝܪ ܗ݈ܘܳܐ
ܒ݁ܬ݂ܰܪܬ݁ܶܝܢ
ܫܺܫܠܳܢ
ܘܰܐ݈ܚܪܳܢܶܐ
ܢܳܛܪܺܝܢ ܗ݈ܘܰܘ
ܬ݁ܰܪܥܶܐ
ܕ݁ܒ݂ܶܝܬ݂
ܐܰܣܺܝܪܶܐ܂</div>
<div type="v" n="7">ܡܰܠܰܐܟ݂ܳܐ
ܕ݁ܡܳܪܝܳܐ ܩܳܡ
ܠܥܶܠ ܡܶܢܶܗ
ܘܢܽܘܗܪܳܐ
ܐܰܙܠܶܓ݂
ܒ݁ܟ݂ܽܠܶܗ
ܒ݁ܰܝܬ݁ܳܐ
ܘܕ݂ܰܩܪܶܗ
ܒ݁ܓ݂ܰܒ݁ܶܗ
ܘܰܐܩܺܝܡܶܗ
ܘܶܐܡܰܪ ܠܶܗ
ܩܽܘܡ ܥܓ݂ܰܠ
ܘܰܢܦ݂ܰܠ
ܫܺܫܠܳܬ݂ܳܐ ܡܶܢ
ܐܺܝܕ݂ܰܘܗ݈ܝ܂</div>
<div type="v" n="8">ܘܶܐܡܰܪ ܠܶܗ
ܡܰܠܰܐܟ݂ܳܐ
ܐܰܣܽܘܪ
ܚܰܨܰܝܟ݁ ܘܣܰܐܢ
ܛܶܠܳܪܰܝܟ݁
ܘܰܥܒ݂ܰܕ݂
ܗܳܟ݂ܰܢܳܐ
ܘܬ݂ܽܘܒ݂ ܐܶܡܰܪ
ܠܶܗ
ܐܶܬ݂ܥܰܛ݈ܦ݂
ܬ݁ܰܟ݂ܣܺܝܬ݂ܳܟ݂
ܘܬ݂ܳܐ
ܒ݁ܳܬ݂ܰܪܝ܂</div>
<div type="v" n="9">ܘܰܢܦ݂ܰܩ
ܘܳܐܙܶܠ ܗ݈ܘܳܐ
ܒ݁ܳܬ݂ܪܶܗ
ܟ݁ܰܕ݂ ܠܳܐ
ܝܳܕ݂ܰܥ ܗ݈ܘܳܐ
ܕ݁ܫܰܪܺܝܪܳܐ
ܗ݈ܘܳܬ݂ ܗܳܝ
ܕ݁ܗܳܘܝܳܐ
ܗ݈ܘܳܬ݂ ܒ݁ܝܰܕ݂
ܡܰܠܰܐܟ݂ܳܐ
ܣܳܒ݂ܰܪ ܗ݈ܘܳܐ
ܓ݁ܶܝܪ
ܕ݁ܚܶܙܘܳܐ
ܚܳܙܶܐ ܗ݈ܘܳܐ܂</div>
<div type="v" n="10">ܘܟ݂ܰܕ݂
ܥܒ݂ܰܪܘ
ܡܰܛܰܪܬ݂ܳܐ
ܩܰܕ݂ܡܳܝܬ݁ܳܐ
ܘܰܕ݂ܬ݂ܰܪܬ݁ܶܝܢ
ܐܶܬ݂ܰܘ
ܥܕ݂ܰܡܳܐ
ܠܬ݂ܰܪܥܳܐ
ܕ݁ܦ݂ܰܪܙܠܳܐ
ܘܶܐܬ݂ܦ݁ܬ݂ܰܚ
ܠܗܽܘܢ ܡܶܢ
ܨܒ݂ܽܘܬ݂
ܢܰܦ݂ܫܶܗ
ܘܟ݂ܰܕ݂ ܢܦ݂ܰܩܘ
ܘܰܥܒ݂ܰܪܘ
ܫܽܘܩܳܐ ܚܰܕ݂
ܦ݁ܪܰܩ ܡܶܢ
ܠܘܳܬ݂ܶܗ
ܡܰܠܰܐܟ݂ܳܐ܂</div>
<div type="v" n="11">ܗܳܝܕ݁ܶܝܢ
ܐܶܫܬ݁ܰܘܕ݁ܰܥ
ܫܶܡܥܽܘܢ
ܘܶܐܡܰܪ ܗܳܫܳܐ
ܝܶܕ݂ܥܶܬ݂
ܒ݁ܩܽܘܫܬ݁ܳܐ
ܕ݁ܡܳܪܝܳܐ
ܫܰܕ݁ܰܪ
ܡܰܠܰܐܟ݂ܶܗ
ܘܦ݂ܰܠܛܰܢܝ ܡܶܢ
ܐܺܝܕ݂ܶܗ
ܕ݁ܗܶܪܳܘܕ݂ܶܣ
ܡܰܠܟ݁ܳܐ ܘܡܶܢ
ܡܶܕ݁ܶܡ
ܕ݁ܡܶܬ݂ܚܰܫܒ݂ܺܝܢ
ܗ݈ܘܰܘ ܥܠܰܝ
ܝܺܗܽܘܕ݂ܳܝܶܐ܂</div>
<div type="v" n="12">ܘܟ݂ܰܕ݂
ܐܶܣܬ݁ܰܟ݁ܰܠ
ܐܶܬ݂ܳܐ ܠܶܗ
ܠܒ݂ܰܝܬ݁ܳܐ
ܕ݁ܡܰܪܝܰܡ
ܐܶܡܶܗ
ܕ݁ܝܽܘܚܰܢܳܢ
ܗܰܘ
ܕ݁ܶܐܬ݂ܟ݁ܰܢܺܝ
ܡܰܪܩܳܘܣ ܡܶܛܽܠ
ܕ݁ܰܐܚܶܐ
ܣܰܓ݁ܺܝܶܐܐ
ܬ݁ܰܡܳܢ
ܟ݁ܢܺܝܫܺܝܢ
ܗ݈ܘܰܘ
ܘܰܡܨܰܠܶܝܢ܂</div>
<div type="v" n="13">ܘܰܢܩܰܫ
ܒ݁ܬ݂ܰܪܥܳܐ
ܕ݁ܕ݂ܳܪܬ݁ܳܐ
ܘܢܶܦ݂ܩܰܬ݂
ܕ݁ܬ݂ܶܥܢܶܝܘܗ݈ܝ
ܛܠܺܝܬ݂ܳܐ
ܕ݁ܰܫܡܳܗ
ܪܳܘܕ݂ܺܐ܂</div>
<div type="v" n="14">ܘܶܐܫܬ݁ܰܘܕ݁ܥܰܬ݂
ܩܳܠܶܗ
ܕ݁ܫܶܡܥܽܘܢ
ܘܰܒ݂ܚܰܕ݂ܽܘܬ݂ܳܗ
ܠܳܐ ܦ݁ܶܬ݂ܚܰܬ݂
ܠܶܗ ܬ݁ܰܪܥܳܐ
ܐܶܠܳܐ
ܗܶܦ݂ܟ݁ܰܬ݂
ܒ݁ܪܶܗܛܳܐ
ܘܳܐܡܪܳܐ ܠܗܽܘܢ
ܫܶܡܥܽܘܢ ܗܳܐ
ܩܳܐܶܡ ܥܰܠ
ܬ݁ܰܪܥܳܐ
ܕ݁ܕ݂ܳܪܬ݁ܳܐ܂</div>
<div type="v" n="15">ܐܳܡܪܺܝܢ
ܠܳܗ ܡܙܳܥ
ܙܳܥܬ݁ܝ ܠܶܟ݂ܝ
ܘܗܺܝ
ܡܶܬ݂ܚܰܪܝܳܐ
ܗ݈ܘܳܬ݂
ܕ݁ܗܳܕ݂ܶܐ
ܗܳܟ݂ܰܢܳܐ ܗ݈ܝ
ܐܳܡܪܺܝܢ ܠܳܗ
ܟ݁ܒ݂ܰܪ
ܡܰܠܰܐܟ݂ܶܗ
ܗ݈ܽܘ܂</div>
<div type="v" n="16">ܘܫܶܡܥܽܘܢ
ܢܳܩܶܫ ܗ݈ܘܳܐ
ܒ݁ܬ݂ܰܪܥܳܐ
ܘܰܢܦ݂ܰܩܘ
ܚܙܰܐܘܽܗ݈ܝ
ܘܰܬ݂ܡܰܗܘ
ܠܗܽܘܢ܂</div>
<div type="v" n="17">ܘܰܡܢܺܝܦ݂
ܗ݈ܘܳܐ ܠܗܽܘܢ
ܐܺܝܕ݂ܶܗ ܐܰܝܟ݂
ܕ݁ܢܶܫܬ݁ܩܽܘܢ
ܠܗܽܘܢ ܘܥܰܠ
ܘܶܐܫܬ݁ܰܥܺܝ
ܠܗܽܘܢ
ܐܰܝܟ݁ܰܢܳܐ
ܡܳܪܝܳܐ
ܐܰܦ݁ܩܶܗ ܡܶܢ
ܒ݁ܶܝܬ݂
ܐܰܣܺܝܪܶܐ
ܘܶܐܡܰܪ ܠܗܽܘܢ
ܐܶܫܬ݁ܰܥܰܘ
ܗܳܠܶܝܢ
ܠܝܰܥܩܽܘܒ݂
ܘܠܰܐܚܰܝܢ
ܘܰܢܦ݂ܰܩ ܐܶܙܰܠ
ܠܶܗ ܠܰܐܬ݂ܰܪ
ܐ݈ܚܪܺܝܢ܂</div>
<div type="v" n="18">ܘܟ݂ܰܕ݂
ܗܘܳܐ ܨܰܦ݂ܪܳܐ
ܗܘܳܐ ܗ݈ܘܳܐ
ܪܰܘܒ݁ܳܐ
ܣܰܓ݁ܺܝܳܐܐ
ܒ݁ܶܝܬ݂
ܐܶܣܛܪܰܛܺܝܳܘܛܶܐ
ܥܰܠ ܫܶܡܥܽܘܢ
ܕ݁ܡܳܢܳܐ ܗܘܳܐ
ܠܶܗ܂</div>
<div type="v" n="19">ܗܶܪܳܘܕ݂ܶܣ
ܕ݁ܶܝܢ ܟ݁ܰܕ݂
ܒ݁ܥܳܝܗ݈ܝ ܘܠܳܐ
ܐܶܫܟ݁ܚܶܗ ܕ݁ܳܢ
ܐܶܢܽܘܢ
ܠܢܳܛܽܘܪܶܐ
ܘܰܦ݂ܩܰܕ݂
ܕ݁ܰܢܡܽܘܬ݂ܽܘܢ
ܘܰܢܦ݂ܰܩ ܠܶܗ
ܡܶܢ ܝܺܗܽܘܕ݂
ܘܺܐܝܬ݂ܰܘܗ݈ܝ
ܗ݈ܘܳܐ
ܒ݁ܩܶܣܰܪܺܝܰܐ܂</div>
<div type="v" n="20">ܘܡܶܛܽܠ
ܕ݁ܰܪܓ݂ܺܝܙ
ܗ݈ܘܳܐ ܥܰܠ
ܨܽܘܪܳܝܶܐ ܘܥܰܠ
ܨܰܝܕ݁ܳܢܳܝܶܐ
ܐܶܬ݂ܟ݁ܰܢܰܫܘ
ܘܶܐܬ݂ܰܘ
ܠܘܳܬ݂ܶܗ
ܐܰܟ݂ܚܕ݂ܳܐ
ܘܰܐܦ݁ܺܝܣܘ
ܠܰܒ݂ܠܰܣܛܳܘܣ
ܩܰܝܛܽܘܢܩܳܢܶܗ
ܕ݁ܡܰܠܟ݁ܳܐ
ܘܫܶܐܠܘ ܡܶܢܶܗ
ܕ݁ܢܶܗܘܶܐ
ܠܗܽܘܢ ܫܰܝܢܳܐ
ܡܶܛܽܠ
ܕ݁ܦ݂ܽܘܪܢܳܣܳܐ
ܕ݁ܰܐܬ݂ܪܗܽܘܢ
ܡܶܢ
ܡܰܠܟ݁ܽܘܬ݂ܶܗ
ܗ݈ܘܳܐ
ܕ݁ܗܶܪܳܘܕ݂ܶܣ܂</div>
<div type="v" n="21">ܒ݁ܝܰܘܡܳܐ
ܕ݁ܶܝܢ
ܝܺܕ݂ܺܝܥܳܐ
ܠܒ݂ܶܫ ܗ݈ܘܳܐ
ܗܶܪܳܘܕ݂ܶܣ
ܠܒ݂ܽܘܫܳܐ
ܕ݁ܡܰܠܟ݁ܽܘܬ݂ܳܐ
ܘܺܝܬ݂ܶܒ݂ ܥܰܠ
ܒ݁ܺܝܡ
ܘܰܡܡܰܠܶܠ
ܗ݈ܘܳܐ ܥܰܡ
ܟ݁ܶܢܫܳܐ܂</div>
<div type="v" n="22">ܥܰܡܳܐ
ܕ݁ܶܝܢ ܟ݁ܽܠܶܗ
ܩܳܥܶܐ ܗ݈ܘܳܐ
ܘܳܐܡܰܪ ܗܳܠܶܝܢ
ܒ݁ܢܳܬ݂ ܩܳܠܶܐ
ܕ݁ܰܐܠܳܗܳܐ
ܐܶܢܶܝܢ ܘܠܳܐ
ܗ݈ܘܰܝ
ܕ݁ܰܒ݂ܢܰܝܢܳܫܳܐ܂</div>
<div type="v" n="23">ܘܰܚܠܳܦ݂
ܕ݁ܠܳܐ ܝܰܗ݈ܒ݂
ܬ݁ܶܫܒ݁ܽܘܚܬ݁ܳܐ
ܠܰܐܠܳܗܳܐ ܒ݁ܳܗ
ܒ݁ܫܳܥܬ݂ܳܐ
ܡܚܳܝܗ݈ܝ
ܡܰܠܰܐܟ݂ܶܗ
ܕ݁ܡܳܪܝܳܐ
ܘܰܪܦ݂ܰܬ݂
ܒ݁ܬ݂ܰܘܠܥܶܐ
ܘܡܺܝܬ݂܂</div>
<div type="v" n="24">ܘܰܣܒ݂ܰܪܬ݂ܳܐ
ܕ݁ܰܐܠܳܗܳܐ
ܡܶܬ݂ܟ݁ܰܪܙܳܐ
ܗ݈ܘܳܬ݂
ܘܪܳܒ݂ܝܳܐ܂</div>
<div type="v" n="25">ܒ݁ܰܪܢܰܒ݂ܰܐ
ܕ݁ܶܝܢ ܘܫܳܐܘܳܠ
ܦ݁ܢܰܘ ܡܶܢ
ܐܽܘܪܺܫܠܶܡ
ܠܰܐܢܛܺܝܳܘܟ݂ܺܝ
ܡܶܢ ܒ݁ܳܬ݂ܰܪ
ܕ݁ܫܰܠܶܡܘ
ܬ݁ܶܫܡܶܫܬ݁ܗܽܘܢ
ܘܰܕ݂ܒ݂ܰܪܘ
ܥܰܡܗܽܘܢ
ܠܝܽܘܚܰܢܳܢ ܗܰܘ
ܕ݁ܶܐܬ݂ܟ݁ܰܢܺܝ
ܡܰܪܩܳܘܣ܂</div>
</div>
<div type="ch" n="13">
<div type="title" n="title"> ܀ ܦܪܟܣܣ
ܕܫܠܝ̈ܚܐ ܝܓܓ </div>
<div type="v" n="1">ܐܺܝܬ݂
ܗ݈ܘܳܐ ܕ݁ܶܝܢ
ܒ݁ܥܺܕ݈݁ܬ݁ܳܐ
ܕ݁ܰܐܢܛܺܝܳܟ݂ܺܝܰܐ
ܢܒ݂ܺܝܶܐ
ܘܡܰܠܦ݂ܳܢܶܐ
ܒ݁ܰܪܢܰܒ݂ܰܐ
ܘܫܶܡܥܽܘܢ
ܕ݁ܡܶܬ݂ܩܪܶܐ
ܢܺܝܓ݁ܶܪ
ܘܠܽܘܩܺܝܳܣ
ܕ݁ܡܶܢ
ܩܽܘܪܺܝܢܺܐ
ܡܕ݂ܺܝܢ݈ܬ݁ܳܐ
ܘܡܰܢܰܐܝܶܠ
ܒ݁ܰܪ
ܡܪܰܒ݁ܝܳܢܰܘܗ݈ܝ
ܕ݁ܗܶܪܳܘܕ݂ܶܣ
ܛܶܛܪܰܪܟ݂ܰܐ
ܘܫܳܐܘܳܠ܂</div>
<div type="v" n="2">ܘܟ݂ܰܕ݂
ܗܶܢܽܘܢ
ܨܳܝܡܺܝܢ ܗ݈ܘܰܘ
ܘܡܶܬ݂ܟ݁ܰܫܦ݂ܺܝܢ
ܠܰܐܠܳܗܳܐ
ܐܶܡܪܰܬ݂ ܠܗܽܘܢ
ܪܽܘܚܳܐ
ܕ݁ܩܽܘܕ݂ܫܳܐ
ܦ݁ܪܽܘܫܘ ܠܺܝ
ܠܫܳܐܘܳܠ
ܘܰܠܒ݂ܰܪܢܰܒ݂ܰܐ
ܠܰܥܒ݂ܳܕ݂ܳܐ
ܐܰܝܢܳܐ
ܕ݁ܶܐܢܳܐ
ܩܪܺܝܬ݂
ܐܶܢܽܘܢ܂</div>
<div type="v" n="3">ܘܒ݂ܳܬ݂ܰܪ
ܕ݁ܨܳܡܘ
ܘܨܰܠܺܝܘ ܣܳܡܘ
ܥܠܰܝܗܽܘܢ
ܐܺܝܕ݂ܳܐ
ܘܫܰܕ݁ܰܪܘ
ܐܶܢܽܘܢ܂</div>
<div type="v" n="4">ܘܗܶܢܽܘܢ
ܟ݁ܰܕ݂
ܐܶܫܬ݁ܠܰܚܘ ܡܶܢ
ܪܽܘܚܳܐ
ܕ݁ܩܽܘܕ݂ܫܳܐ
ܢܚܶܬ݂ܘ ܠܗܽܘܢ
ܠܣܶܠܳܘܩܺܝܰܐ
ܘܡܶܢ ܬ݁ܰܡܳܢ
ܪܕ݂ܰܘ ܒ݁ܝܰܡܳܐ
ܥܕ݂ܰܡܳܐ
ܠܩܽܘܦ݁ܪܳܘܣ܂</div>
<div type="v" n="5">ܘܟ݂ܰܕ݂
ܥܰܠܘ
ܠܣܰܠܰܡܺܢܺܐ
ܡܕ݂ܺܝܢ݈ܬ݁ܳܐ
ܡܣܰܒ݁ܪܺܝܢ
ܗ݈ܘܰܘ ܡܶܠܬ݂ܶܗ
ܕ݁ܡܳܪܰܢ
ܒ݁ܰܟ݂ܢܽܘܫܳܬ݂ܳܐ
ܕ݁ܺܝܗܽܘܕ݂ܳܝܶܐ
ܘܝܽܘܚܰܢܳܢ
ܡܫܰܡܶܫ ܗ݈ܘܳܐ
ܠܗܽܘܢ܂</div>
<div type="v" n="6">ܘܟ݂ܰܕ݂
ܐܶܬ݂ܟ݁ܰܪܟ݁ܽܘܗ
ܠܟ݂ܽܠܳܗ
ܓ݁ܳܙܰܪܬ݁ܳܐ
ܥܕ݂ܰܡܳܐ
ܠܦ݁ܰܦ݂ܳܘܣ
ܡܕ݂ܺܝܢ݈ܬ݁ܳܐ
ܐܶܫܟ݁ܰܚܘ
ܓ݁ܰܒ݂ܪܳܐ ܚܰܕ݂
ܚܰܪܳܫܳܐ
ܝܺܗܽܘܕ݂ܳܝܳܐ
ܕ݁ܺܐܝܬ݂ܰܘܗ݈ܝ
ܗ݈ܘܳܐ ܢܒ݂ܺܝܳܐ
ܕ݁ܰܓ݁ܳܠܳܐ
ܕ݁ܰܫܡܶܗ ܗܘܳܐ
ܒ݁ܰܪܫܽܘܡܳܐ܂</div>
<div type="v" n="7">ܗܳܢܳܐ
ܕ݁ܰܒ݁ܺܝܩ
ܗ݈ܘܳܐ
ܠܓ݂ܰܒ݂ܪܳܐ
ܚܰܟ݁ܺܝܡܳܐ
ܕ݁ܺܐܝܬ݂ܰܘܗ݈ܝ
ܗ݈ܘܳܐ
ܐܰܢܬ݂ܽܘܦ݁ܰܛܳܘܣ
ܘܡܶܬ݂ܩܪܶܐ
ܗ݈ܘܳܐ
ܣܶܪܓ݁ܺܝܳܘܣ‌ܦ݁ܰܘܠܳܘܣ
ܘܰܩܪܳܐ ܗ݈ܘܳܐ
ܐܰܢܬ݂ܽܘܦ݁ܰܛܳܘܣ
ܠܫܳܐܘܳܠ
ܘܰܠܒ݂ܰܪܢܰܒ݂ܰܐ
ܘܒ݂ܳܥܶܐ ܗ݈ܘܳܐ
ܕ݁ܢܶܫܡܰܥ
ܡܶܢܗܽܘܢ
ܡܶܠܬ݂ܳܐ
ܕ݁ܰܐܠܳܗܳܐ܂</div>
<div type="v" n="8">ܩܳܐܶܡ
ܗ݈ܘܳܐ ܕ݁ܶܝܢ
ܠܽܘܩܒ݂ܰܠܗܽܘܢ
ܗܽܘ ܗܳܢܳܐ
ܚܰܪܳܫܳܐ
ܒ݁ܰܪܫܽܘܡܳܐ
ܕ݁ܡܶܬ݁ܬ݁ܰܪܓ݁ܰܡ
ܫܡܶܗ ܐܶܠܽܘܡܰܣ
ܡܶܛܽܠ
ܕ݁ܨܳܒ݂ܶܐ
ܗ݈ܘܳܐ
ܕ݁ܰܢܥܰܩܡܺܝܘܗ݈ܝ
ܠܰܐܢܬ݂ܽܘܦ݁ܰܛܳܘܣ
ܡܶܢ
ܗܰܝܡܳܢܽܘܬ݂ܳܐ܂</div>
<div type="v" n="9">ܫܳܐܘܳܠ
ܕ݁ܶܝܢ ܗܰܘ
ܕ݁ܶܐܬ݂ܩܪܺܝ
ܦ݁ܰܘܠܳܘܣ
ܐܶܬ݂ܡܠܺܝ
ܗ݈ܘܳܐ
ܒ݁ܪܽܘܚܳܐ
ܕ݁ܩܽܘܕ݂ܫܳܐ
ܘܚܳܪ ܒ݁ܶܗ܂</div>
<div type="v" n="10">ܘܶܐܡܰܪ
ܐܳܘ ܕ݁ܰܡܠܶܐ
ܟ݁ܽܠ ܢܶܟ݂ܠܺܝܢ
ܘܟ݂ܽܠܗܶܝܢ
ܒ݁ܺܝܫܳܬ݂ܳܐ
ܒ݁ܪܶܗ
ܕ݁ܳܐܟ݂ܶܠ
ܩܰܪܨܳܐ
ܘܰܒ݂ܥܶܠܕ݁ܒ݂ܳܒ݂ܳܐ
ܕ݁ܟ݂ܽܠܳܗ
ܟ݁ܺܐܢܽܘܬ݂ܳܐ
ܠܳܐ ܫܳܠܶܐ
ܐܰܢ݈ܬ݁
ܠܰܡܥܰܩܳܡܽܘ
ܐܽܘܪܚܳܬ݂ܶܗ
ܬ݁ܪܺܝܨܳܬ݂ܳܐ
ܕ݁ܡܳܪܝܳܐ܂</div>
<div type="v" n="11">ܘܗܳܫܳܐ
ܐܺܝܕ݂ܶܗ
ܕ݁ܡܳܪܝܳܐ
ܥܠܰܝܟ݁
ܘܬ݂ܶܗܘܶܐ ܣܡܶܐ
ܘܠܳܐ ܬ݁ܶܚܙܶܐ
ܫܶܡܫܳܐ
ܥܕ݂ܰܡܳܐ
ܠܙܰܒ݂ܢܳܐ
ܘܒ݂ܳܗ
ܒ݁ܫܳܥܬ݂ܳܐ
ܢܦ݂ܰܠ ܥܠܰܘܗ݈ܝ
ܥܰܡܛܳܢܳܐ
ܘܚܶܫܽܘܟ݂ܳܐ
ܘܡܶܬ݂ܟ݁ܪܶܟ݂
ܗ݈ܘܳܐ ܘܒ݂ܳܥܶܐ
ܕ݁ܡܰܢܽܘ
ܢܶܐܚܽܘܕ݂
ܒ݁ܺܐܝܕ݂ܶܗ܂</div>
<div type="v" n="12">ܘܟ݂ܰܕ݂
ܚܙܳܐ
ܐܰܢܬ݂ܽܘܦ݁ܰܛܳܘܣ
ܡܶܕ݁ܶܡ
ܕ݁ܰܗܘܳܐ
ܐܶܬ݁ܕ݁ܰܡܰܪ
ܘܗܰܝܡܶܢ
ܒ݁ܝܽܘܠܦ݁ܳܢܶܗ
ܕ݁ܡܳܪܝܳܐ܂</div>
<div type="v" n="13">ܦ݁ܰܘܠܳܘܣ
ܕ݁ܶܝܢ
ܘܒ݂ܰܪܢܰܒ݂ܰܐ
ܪܕ݂ܰܘ ܒ݁ܝܰܡܳܐ
ܡܶܢ ܦ݁ܰܦ݂ܳܘܣ
ܡܕ݂ܺܝܢ݈ܬ݁ܳܐ
ܘܶܐܬ݂ܰܘ ܠܗܽܘܢ
ܠܦ݁ܶܪܓ݂ܺܐ
ܡܕ݂ܺܝܢ݈ܬ݁ܳܐ
ܕ݁ܦ݁ܰܡܦ݂ܽܘܠܺܝܰܐ
ܘܰܦ݂ܪܰܫ
ܡܶܢܗܽܘܢ
ܝܽܘܚܰܢܳܢ
ܘܶܐܙܰܠ ܠܶܗ
ܠܽܐܘܪܺܫܠܶܡ܂</div>
<div type="v" n="14">ܗܶܢܽܘܢ
ܕ݁ܶܝܢ ܢܦ݂ܰܩܘ
ܡܶܢ ܦ݁ܶܪܓ݂ܺܐ
ܘܶܐܬ݂ܰܘ
ܠܰܐܢܛܺܝܳܟ݂ܺܝܰܐ
ܡܕ݂ܺܝܢ݈ܬ݁ܳܐ
ܕ݁ܦ݁ܺܝܣܺܝܕ݂ܺܝܰܐ
ܘܥܰܠܘ
ܠܰܟ݂ܢܽܘܫܬ݁ܳܐ
ܘܺܝܬ݂ܶܒ݂ܘ
ܒ݁ܝܰܘܡܳܐ
ܘܫܰܒ݁ܬ݂ܳܐ܂</div>
<div type="v" n="15">ܘܒ݂ܳܬ݂ܰܪ
ܕ݁ܶܐܬ݂ܩܪܺܝ
ܢܳܡܽܘܣܳܐ
ܘܰܢܒ݂ܺܝܶܐ
ܫܠܰܚܘ ܠܗܽܘܢ
ܩܰܫܺܝܫܶܐ
ܕ݁ܰܟ݂ܢܽܘܫܬ݁ܳܐ
ܘܶܐܡܰܪܘ
ܓ݁ܰܒ݂ܪܶܐ
ܐܰܚܰܝܢ ܐܶܢ
ܗܽܘ ܕ݁ܺܐܝܬ݂
ܠܟ݂ܽܘܢ
ܡܶܠܬ݂ܳܐ
ܕ݁ܒ݂ܽܘܝܳܐܳܐ
ܡܰܠܶܠܘ ܥܰܡ
ܥܰܡܳܐ܂</div>
<div type="v" n="16">ܘܩܳܡ
ܦ݁ܰܘܠܳܘܣ
ܘܰܐܢܺܝܦ݂
ܐܺܝܕ݂ܶܗ
ܘܶܐܡܰܪ
ܓ݁ܰܒ݂ܪܶܐ
ܒ݁ܢܰܝ
ܐܺܝܣܪܳܝܶܠ
ܘܰܐܝܠܶܝܢ
ܕ݁ܕ݂ܳܚܠܺܝܢ
ܡܶܢ ܐܰܠܳܗܳܐ
ܫܡܰܥܘ܂</div>
<div type="v" n="17">ܐܰܠܳܗܶܗ
ܕ݁ܥܰܡܳܐ ܗܳܢܳܐ
ܓ݁ܒ݂ܳܐ
ܠܰܐܒ݂ܳܗܳܬ݂ܰܢ
ܘܰܐܪܺܝܡ
ܘܰܐܘܪܶܒ݂
ܐܶܢܽܘܢ ܟ݁ܰܕ݂
ܗܘܰܘ
ܬ݁ܰܘܬ݁ܳܒ݂ܶܐ
ܒ݁ܰܐܪܥܳܐ
ܕ݁ܡܶܨܪܶܝܢ
ܘܒ݂ܰܕ݂ܪܳܥܳܐ
ܪܳܡܳܐ ܐܰܦ݁ܶܩ
ܐܶܢܽܘܢ
ܡܶܢܳܗ܂</div>
<div type="v" n="18">ܘܬ݂ܰܪܣܺܝ
ܐܶܢܽܘܢ
ܒ݁ܡܰܕ݂ܒ݁ܪܳܐ
ܐܰܪܒ݁ܥܺܝܢ
ܫܢܺܝܢ܂</div>
<div type="v" n="19">ܘܰܗܓ݂ܰܡ
ܫܰܒ݂ܥܳܐ
ܥܰܡ݈ܡܺܝܢ
ܒ݁ܰܐܪܥܳܐ
ܕ݁ܰܟ݂ܢܰܥܢ
ܘܝܰܗ݈ܒ݂ ܠܗܽܘܢ
ܐܰܪܥܗܽܘܢ
ܠܝܽܘܪܬ݁ܳܢܳܐ܂</div>
<div type="v" n="20">ܘܰܐܪܒ݁ܰܥ
ܡܳܐܐ ܘܚܰܡܫܺܝܢ
ܫܢܺܝܢ ܝܰܗ݈ܒ݂
ܠܗܽܘܢ
ܕ݁ܰܝܳܢܶܐ
ܥܕ݂ܰܡܳܐ
ܠܰܫܡܽܘܐܝܶܠ
ܢܒ݂ܺܝܳܐ܂</div>
<div type="v" n="21">ܘܗܳܝܕ݁ܶܝܢ
ܫܶܐܠܘ ܠܗܽܘܢ
ܡܰܠܟ݁ܳܐ
ܘܝܰܗ݈ܒ݂ ܠܗܽܘܢ
ܐܰܠܳܗܳܐ
ܠܫܳܐܘܳܠ ܒ݁ܰܪ
ܩܺܝܫ ܓ݁ܰܒ݂ܪܳܐ
ܡܶܢ ܫܰܪܒ݁ܬ݂ܳܐ
ܕ݁ܒ݂ܶܢܝܳܡܺܝܢ
ܫܢܺܝܢ
ܐܰܪܒ݁ܥܺܝܢ܂</div>
<div type="v" n="22">ܘܢܰܣܒ݁ܶܗ
ܘܰܐܩܺܝܡ ܠܗܽܘܢ
ܠܕ݂ܰܘܺܝܕ݂
ܡܰܠܟ݁ܳܐ
ܘܰܐܣܗܶܕ݂
ܥܠܰܘܗ݈ܝ
ܘܶܐܡܰܪ
ܕ݁ܶܐܫܟ݁ܚܶܬ݂
ܠܕ݂ܰܘܺܝܕ݂
ܒ݁ܪܶܗ
ܕ݁ܺܐܝܫܰܝ
ܓ݁ܰܒ݂ܪܳܐ
ܐܰܝܟ݂ ܠܶܒ݁ܝ
ܗܽܘ ܢܶܥܒ݁ܶܕ݂
ܟ݁ܽܠܗܽܘܢ
ܨܶܒ݂ܝܳܢܰܝ܂</div>
<div type="v" n="23">ܡܶܢ
ܙܰܪܥܶܗ
ܕ݁ܗܳܢܳܐ
ܐܰܩܺܝܡ
ܐܰܠܳܗܳܐ
ܠܺܐܝܣܪܳܝܶܠ
ܐܰܝܟ݂ ܡܳܐ
ܕ݁ܶܐܫܬ݁ܰܘܕ݁ܺܝ
ܠܝܶܫܽܘܥ
ܦ݁ܳܪܽܘܩܳܐ܂</div>
<div type="v" n="24">ܘܫܰܕ݁ܰܪ
ܠܝܽܘܚܰܢܳܢ
ܕ݁ܢܰܟ݂ܪܶܙ
ܩܕ݂ܳܡ
ܡܶܐܬ݂ܺܝܬ݂ܶܗ
ܡܰܥܡܽܘܕ݂ܺܝܬ݂ܳܐ
ܕ݁ܰܬ݂ܝܳܒ݂ܽܘܬ݂ܳܐ
ܠܟ݂ܽܠܶܗ ܥܰܡܳܐ
ܕ݁ܺܐܝܣܪܳܝܶܠ܂</div>
<div type="v" n="25">ܘܟ݂ܰܕ݂
ܡܫܰܠܶܡ ܗ݈ܘܳܐ
ܝܽܘܚܰܢܳܢ
ܬ݁ܶܫܡܶܫܬ݁ܶܗ
ܐܳܡܰܪ ܗ݈ܘܳܐ
ܡܰܢܽܘ
ܣܳܒ݂ܪܺܝܢ
ܐܢ݈ܬ݁ܽܘܢ
ܕ݁ܺܐܝܬ݂ܰܝ ܠܳܐ
ܗ݈ܘܺܝܬ݂ ܐܶܢܳܐ
ܐܶܠܳܐ ܗܳܐ
ܐܳܬ݂ܶܐ
ܒ݁ܳܬ݂ܰܪܝ ܗܰܘ
ܕ݁ܠܳܐ ܫܳܘܶܐ
ܐ݈ܢܳܐ
ܕ݁ܶܐܫܪܶܐ
ܥܰܪܩܶܐ
ܕ݁ܰܡܣܳܢܰܘܗ݈ܝ܂</div>
<div type="v" n="26">ܓ݁ܰܒ݂ܪܶܐ
ܐܰܚܰܝܢ ܒ݁ܢܰܝ
ܫܰܪܒ݁ܬ݂ܶܗ
ܕ݁ܰܐܒ݂ܪܳܗܳܡ
ܘܰܐܝܠܶܝܢ
ܕ݁ܕ݂ܳܚܠܺܝܢ
ܥܰܡܟ݂ܽܘܢ
ܠܰܐܠܳܗܳܐ
ܠܟ݂ܽܘܢ ܗ݈ܽܘ
ܐܶܫܬ݁ܰܕ݁ܪܰܬ݂
ܡܶܠܬ݂ܳܐ
ܕ݁ܚܰܝܶܐ܂</div>
<div type="v" n="27">ܗܳܠܶܝܢ
ܓ݁ܶܝܪ
ܥܳܡܽܘܪܶܐ
ܕ݁ܽܐܘܪܺܫܠܶܡ
ܘܪܺܫܳܢܰܝܗܽܘܢ
ܠܳܐ ܐܰܪܓ݁ܶܫܘ
ܒ݁ܳܗ ܐܳܦ݂ܠܳܐ
ܒ݁ܰܟ݂ܬ݂ܳܒ݂ܶܐ
ܕ݁ܰܢܒ݂ܺܝܶܐ
ܕ݁ܡܶܬ݂ܩܪܶܝܢ
ܒ݁ܟ݂ܽܠ ܫܰܒ݁ܳܐ
ܐܶܠܳܐ
ܕ݁ܳܢܽܘܗ݈ܝ
ܘܫܰܠܶܡܘ
ܗܳܠܶܝܢ
ܕ݁ܰܟ݂ܬ݂ܺܝܒ݂ܳܢ܂</div>
<div type="v" n="28">ܘܟ݂ܰܕ݂
ܠܳܐ ܐܶܫܟ݁ܰܚܘ
ܥܶܠܬ݂ܳܐ
ܕ݁ܡܰܘܬ݁ܳܐ
ܡܶܕ݁ܶܡ ܫܶܐܠܘ
ܡܶܢ
ܦ݁ܺܝܠܰܛܳܘܣ
ܕ݁ܢܶܩܛܠܽܘܢܳܝܗ݈ܝ܂</div>
<div type="v" n="29">ܘܟ݂ܰܕ݂
ܫܰܠܶܡܘ
ܟ݁ܽܠܡܶܕ݁ܶܡ
ܕ݁ܰܟ݂ܬ݂ܺܝܒ݂
ܗ݈ܘܳܐ ܥܠܰܘܗ݈ܝ
ܐܰܚܬ݂ܽܘܗ݈ܝ
ܡܶܢ ܨܠܺܝܒ݂ܳܐ
ܘܣܳܡܽܘܗ݈ܝ
ܒ݁ܶܝܬ݂
ܩܒ݂ܽܘܪܳܐ܂</div>
<div type="v" n="30">ܐܰܠܳܗܳܐ
ܕ݁ܶܝܢ
ܐܰܩܺܝܡܶܗ ܡܶܢ
ܒ݁ܶܝܬ݂
ܡܺܝܬ݂ܶܐ܂</div>
<div type="v" n="31">ܘܶܐܬ݂ܚܙܺܝ
ܝܰܘܡܳܬ݂ܳܐ
ܣܰܓ݁ܺܝܶܐܐ
ܠܰܐܝܠܶܝܢ
ܕ݁ܰܣܠܶܩܘ
ܥܰܡܶܗ ܡܶܢ
ܓ݁ܠܺܝܠܳܐ
ܠܽܐܘܪܺܫܠܶܡ
ܘܗܶܢܽܘܢ
ܐܶܢܽܘܢ ܗܳܫܳܐ
ܣܳܗܕ݁ܰܘܗ݈ܝ
ܠܘܳܬ݂ ܥܰܡܳܐ܂</div>
<div type="v" n="32">ܘܳܐܦ݂
ܚܢܰܢ ܗܳܐ
ܡܣܰܒ݁ܪܺܝܢܰܢ
ܠܟ݂ܽܘܢ
ܕ݁ܫܽܘܘ݈ܕ݁ܳܝܳܐ
ܗܰܘ ܕ݁ܰܗܘܳܐ
ܠܘܳܬ݂
ܐܰܒ݂ܳܗܳܬ݂ܰܢ܂</div>
<div type="v" n="33">ܗܳܐ
ܫܰܡܠܝܶܗ
ܐܰܠܳܗܳܐ ܠܰܢ
ܠܰܒ݂ܢܰܝܗܽܘܢ
ܕ݁ܰܐܩܺܝܡ
ܠܝܶܫܽܘܥ ܐܰܝܟ݂
ܕ݁ܰܟ݂ܬ݂ܺܝܒ݂
ܒ݁ܡܰܙܡܽܘܪܳܐ
ܕ݁ܰܬ݂ܪܶܝܢ
ܕ݁ܒ݂ܶܪܝ
ܐܰܢ݈ܬ݁ ܐܶܢܳܐ
ܝܰܘܡܳܢܳܐ
ܝܺܠܶܕ݁ܬ݁ܳܟ݂܂</div>
<div type="v" n="34">ܘܗܳܟ݂ܰܢܳܐ
ܐܰܩܺܝܡܶܗ
ܐܰܠܳܗܳܐ ܡܶܢ
ܒ݁ܶܝܬ݂
ܡܺܝܬ݂ܶܐ
ܕ݁ܬ݂ܽܘܒ݂ ܠܳܐ
ܢܶܗܦ݁ܽܘܟ݂
ܢܶܚܙܶܐ
ܚܒ݂ܳܠܳܐ ܐܰܝܟ݂
ܕ݁ܶܐܡܰܪ
ܕ݁ܶܐܬ݁ܶܠ
ܠܟ݂ܽܘܢ
ܛܰܝܒ݁ܽܘܬ݂ܶܗ
ܕ݁ܕ݂ܰܘܺܝܕ݂
ܡܗܰܝܡܰܢܬ݁ܳܐ܂</div>
<div type="v" n="35">ܘܬ݂ܽܘܒ݂
ܐܶܡܰܪ
ܒ݁ܕ݂ܽܘܟ݁ܬ݂ܳܐ
ܐ݈ܚܪܺܬ݂ܳܐ
ܕ݁ܠܳܐ
ܝܰܗ݈ܒ݂ܬ݁
ܠܚܰܣܝܳܟ݂
ܕ݁ܢܶܚܙܶܐ
ܚܒ݂ܳܠܳܐ܂</div>
<div type="v" n="36">ܕ݁ܰܘܺܝܕ݂
ܓ݁ܶܝܪ
ܒ݁ܫܰܪܒ݁ܬ݂ܶܗ
ܫܰܡܶܫ
ܨܶܒ݂ܝܳܢܶܗ
ܕ݁ܰܐܠܳܗܳܐ
ܘܰܫܟ݂ܶܒ݂
ܘܶܐܬ݁ܬ݁ܰܘܣܰܦ݂
ܥܰܠ
ܐܰܒ݂ܳܗܰܘܗ݈ܝ
ܘܰܚܙܳܐ
ܚܒ݂ܳܠܳܐ܂</div>
<div type="v" n="37">ܗܳܢܳܐ
ܕ݁ܶܝܢ
ܕ݁ܰܐܩܺܝܡ
ܐܰܠܳܗܳܐ ܠܳܐ
ܚܙܳܐ
ܚܒ݂ܳܠܳܐ܂</div>
<div type="v" n="38">ܕ݁ܰܥܘ
ܗܳܟ݂ܺܝܠ ܐܰܚܰܝ
ܕ݁ܒ݂ܶܗ
ܒ݁ܗܳܢܳܐ
ܡܶܬ݂ܟ݁ܪܶܙ
ܠܟ݂ܽܘܢ
ܫܽܘܒ݂ܩܳܢ
ܚܛܳܗܶܐ܂</div>
<div type="v" n="39">ܘܡܶܢ ܟ݁ܽܠ
ܕ݁ܠܳܐ
ܐܶܫܟ݁ܰܚܬ݁ܽܘܢ
ܒ݁ܢܳܡܽܘܣܳܐ
ܕ݁ܡܽܘܫܶܐ
ܕ݁ܬ݂ܶܙܕ݁ܰܕ݁ܩܽܘܢ
ܒ݁ܗܳܢܳܐ ܟ݁ܽܠ
ܕ݁ܰܡܗܰܝܡܶܢ
ܡܶܙܕ݁ܰܕ݁ܰܩ܂</div>
<div type="v" n="40">ܐܶܙܕ݁ܰܗ݈ܪܘ
ܗܳܟ݂ܺܝܠ
ܕ݁ܰܠܡܳܐ
ܢܺܐܬ݂ܶܐ
ܥܠܰܝܟ݁ܽܘܢ
ܡܶܕ݁ܶܡ
ܕ݁ܰܟ݂ܬ݂ܺܝܒ݂
ܒ݁ܰܢܒ݂ܺܝܶܐ܂</div>
<div type="v" n="41">ܕ݁ܰܚܙܰܘ
ܡܒ݂ܰܣܪܳܢܶܐ
ܘܬ݂ܶܬ݂ܡܗܽܘܢ
ܘܬ݂ܶܬ݂ܚܰܒ݁ܠܽܘܢ
ܕ݁ܰܥܒ݂ܳܕ݂ܳܐ
ܥܳܒ݂ܶܕ݂ ܐ݈ܢܳܐ
ܒ݁ܝܰܘܡܰܝܟ݁ܽܘܢ
ܐܰܝܢܳܐ ܕ݁ܠܳܐ
ܬ݁ܗܰܝܡܢܽܘܢ
ܐܶܢ ܐ݈ܢܳܫ
ܡܶܫܬ݁ܰܥܶܐ
ܠܟ݂ܽܘܢ܂</div>
<div type="v" n="42">ܘܟ݂ܰܕ݂
ܢܳܦ݂ܩܺܝܢ
ܗ݈ܘܰܘ ܡܶܢ
ܨܶܐܕ݂ܰܝܗܽܘܢ
ܒ݁ܥܰܘ ܡܶܢܗܽܘܢ
ܕ݁ܰܠܫܰܒ݁ܬ݂ܳܐ
ܐ݈ܚܪܺܬ݂ܳܐ
ܢܡܰܠܠܽܘܢ
ܥܰܡܗܽܘܢ ܡܶܠܶܐ
ܗܳܠܶܝܢ܂</div>
<div type="v" n="43">ܘܡܶܢ
ܕ݁ܶܐܫܬ݁ܰܪܝܰܬ݂
ܟ݁ܢܽܘܫܬ݁ܳܐ
ܣܰܓ݁ܺܝܶܐܐ
ܝܺܗܽܘܕ݂ܳܝܶܐ
ܐܶܙܰܠܘ
ܒ݁ܳܬ݂ܰܪܗܽܘܢ
ܘܳܐܦ݂
ܓ݁ܺܝܽܘܪܶܐ
ܕ݁ܕ݂ܳܚܠܺܝܢ
ܗ݈ܘܰܘ ܡܶܢ
ܐܰܠܳܗܳܐ
ܘܗܶܢܽܘܢ
ܡܡܰܠܠܺܝܢ
ܗ݈ܘܰܘ
ܘܰܡܦ݁ܺܝܣܺܝܢ
ܠܗܽܘܢ
ܕ݁ܢܶܗܘܽܘܢ
ܢܰܩܺܝܦ݂ܺܝܢ
ܠܛܰܝܒ݁ܽܘܬ݂ܶܗ
ܕ݁ܰܐܠܳܗܳܐ܂</div>
<div type="v" n="44">ܘܰܠܫܰܒ݁ܬ݂ܳܐ
ܐ݈ܚܪܺܬ݂ܳܐ
ܟ݁ܶܢܫܰܬ݂
ܟ݁ܽܠܳܗ
ܡܕ݂ܺܝܢ݈ܬ݁ܳܐ
ܠܡܶܫܡܰܥ
ܡܶܠܬ݂ܶܗ
ܕ݁ܰܐܠܳܗܳܐ܂</div>
<div type="v" n="45">ܘܟ݂ܰܕ݂
ܚܙܰܘ
ܝܺܗܽܘܕ݂ܳܝܶܐ
ܟ݁ܶܢܫܳܐ
ܣܰܓ݁ܺܝܳܐܐ
ܐܶܬ݂ܡܠܺܝܘ
ܚܣܳܡܳܐ
ܘܩܳܝܡܺܝܢ
ܗ݈ܘܰܘ
ܠܽܘܩܒ݂ܰܠ
ܡܶܠܶܐ ܕ݁ܳܐܡܰܪ
ܗ݈ܘܳܐ
ܦ݁ܰܘܠܳܘܣ
ܘܰܡܓ݂ܰܕ݁ܦ݂ܺܝܢ
ܗ݈ܘܰܘ܂</div>
<div type="v" n="46">ܐܶܡܰܪ
ܕ݁ܶܝܢ
ܦ݁ܰܘܠܳܘܣ
ܘܒ݂ܰܪܢܰܒ݂ܰܐ
ܥܺܝܢ ܒ݁ܰܓ݂ܠܶܐ
ܠܟ݂ܽܘܢ ܗ݈ܽܘ
ܘܳܠܶܐ ܗ݈ܘܳܐ
ܩܰܕ݂ܡܳܝܰܬ݂
ܕ݁ܬ݂ܶܬ݂ܶܐܡܰܪ
ܡܶܠܬ݂ܶܗ
ܕ݁ܰܐܠܳܗܳܐ
ܐܶܠܳܐ ܡܶܛܽܠ
ܕ݁ܕ݂ܳܚܶܝܢ
ܐܢ݈ܬ݁ܽܘܢ ܠܳܗ
ܡܶܢܟ݂ܽܘܢ
ܘܰܦ݂ܣܰܩܬ݁ܽܘܢ
ܥܰܠ
ܢܰܦ݂ܫܟ݂ܽܘܢ
ܕ݁ܠܳܐ ܫܳܘܶܝܢ
ܐܢ݈ܬ݁ܽܘܢ
ܠܚܰܝܶܐ
ܕ݁ܰܠܥܳܠܰܡ ܗܳܐ
ܡܶܬ݂ܦ݁ܢܶܝܢܰܢ
ܠܰܢ ܠܘܳܬ݂
ܥܰܡ݈ܡܶܐ܂</div>
<div type="v" n="47">ܗܳܟ݂ܰܢܳܐ
ܓ݁ܶܝܪ
ܦ݁ܰܩܕ݁ܰܢ
ܡܳܪܰܢ ܐܰܝܟ݂
ܕ݁ܰܟ݂ܬ݂ܺܝܒ݂
ܕ݁ܣܳܡܬ݁ܳܟ݂
ܢܽܘܗܪܳܐ
ܠܥܰܡ݈ܡܶܐ
ܕ݁ܬ݂ܶܗܘܶܐ
ܠܚܰܝܶܐ
ܥܕ݂ܰܡܳܐ
ܠܣܰܘܦ݁ܶܝܗ
ܕ݁ܰܐܪܥܳܐ܂</div>
<div type="v" n="48">ܘܟ݂ܰܕ݂
ܫܳܡܥܺܝܢ ܗ݈ܘܰܘ
ܥܰܡ݈ܡܶܐ
ܚܳܕ݂ܶܝܢ ܗ݈ܘܰܘ
ܘܰܡܫܰܒ݁ܚܺܝܢ
ܠܰܐܠܳܗܳܐ
ܘܗܰܝܡܶܢܘ
ܐܰܝܠܶܝܢ
ܕ݁ܣܺܝܡܺܝܢ
ܗ݈ܘܰܘ ܠܚܰܝܶܐ
ܕ݁ܰܠܥܳܠܰܡ܂</div>
<div type="v" n="49">ܘܡܶܠܬ݂ܶܗ
ܕ݁ܡܳܪܝܳܐ
ܡܶܬ݂ܡܰܠܠܳܐ
ܗ݈ܘܳܬ݂
ܒ݁ܟ݂ܽܠܶܗ ܗܰܘ
ܐܰܬ݂ܪܳܐ܂</div>
<div type="v" n="50">ܝܺܗܽܘܕ݂ܳܝܶܐ
ܕ݁ܶܝܢ
ܓ݁ܰܪܶܓ݂ܘ
ܠܪܺܫܶܐ
ܕ݁ܰܡܕ݂ܺܝܢ݈ܬ݁ܳܐ
ܘܰܠܢܶܫܶܐ
ܥܰܬ݁ܺܝܪܳܬ݂ܳܐ
ܐܰܝܠܶܝܢ
ܕ݁ܕ݂ܳܚܠܳܢ
ܗ݈ܘܰܝ ܥܰܡܗܽܘܢ
ܠܰܐܠܳܗܳܐ
ܘܰܐܩܺܝܡܘ
ܪܕ݂ܽܘܦ݂ܝܳܐ
ܥܰܠ ܦ݁ܰܘܠܳܘܣ
ܘܥܰܠ
ܒ݁ܰܪܢܰܒ݂ܰܐ
ܘܰܐܦ݁ܶܩܘ
ܐܶܢܽܘܢ ܡܶܢ
ܬ݁ܚܽܘܡܰܝܗܽܘܢ܂</div>
<div type="v" n="51">ܘܟ݂ܰܕ݂
ܢܦ݂ܰܩܘ ܢܦ݂ܰܨܘ
ܥܠܰܝܗܽܘܢ
ܚܶܠܳܐ
ܕ݁ܪܶܓ݂ܠܰܝܗܽܘܢ
ܘܶܐܬ݂ܰܘ ܠܗܽܘܢ
ܠܺܐܝܩܳܢܺܘܳܢ
ܡܕ݂ܺܝܢ݈ܬ݁ܳܐ܂</div>
<div type="v" n="52">ܘܬ݂ܰܠܡܺܝܕ݂ܶܐ
ܡܶܬ݂ܡܠܶܝܢ
ܗ݈ܘܰܘ
ܚܰܕ݂ܽܘܬ݂ܳܐ
ܘܪܽܘܚܳܐ
ܕ݁ܩܽܘܕ݂ܫܳܐ܂</div>
</div>
<div type="ch" n="14">
<div type="title" n="title"> ܀ ܦܪܟܣܣ
ܕܫܠܝ̈ܚܐ ܝܕܕ </div>
<div type="v" n="1">ܘܶܐܬ݂ܰܘ
ܘܥܰܠܘ ܠܗܽܘܢ
ܠܰܟ݂ܢܽܘܫܬ݁ܳܐ
ܕ݁ܺܝܗܽܘܕ݂ܳܝܶܐ
ܘܗܳܟ݂ܰܢܳܐ
ܡܰܠܶܠܘ
ܥܰܡܗܽܘܢ ܐܰܝܟ݂
ܕ݁ܰܢܗܰܝܡܢܽܘܢ
ܣܰܓ݁ܺܝܶܐܐ ܡܶܢ
ܝܺܗܽܘܕ݂ܳܝܶܐ
ܘܡܶܢ
ܝܰܘܢܳܝܶܐ܂</div>
<div type="v" n="2">ܝܺܗܽܘܕ݂ܳܝܶܐ
ܕ݁ܶܝܢ ܐܰܝܠܶܝܢ
ܕ݁ܠܳܐ
ܡܶܬ݁ܛܦ݁ܺܝܣܺܝܢ
ܗ݈ܘܰܘ
ܓ݁ܰܪܶܓ݂ܘ
ܠܥܰܡ݈ܡܶܐ
ܕ݁ܢܰܒ݂ܶܐܫܽܘܢ
ܠܗܽܘܢ
ܠܰܐܚܶܐ܂</div>
<div type="v" n="3">ܘܗܶܢܽܘܢ
ܙܰܒ݂ܢܳܐ
ܣܰܓ݁ܺܝܳܐܐ
ܗ݈ܘܰܘ ܬ݁ܰܡܳܢ
ܘܥܺܝܢ
ܒ݁ܰܓ݂ܠܶܐ
ܡܡܰܠܠܺܝܢ
ܗ݈ܘܰܘ ܥܰܠ
ܡܳܪܝܳܐ ܘܗܽܘ
ܡܰܣܗܶܕ݂ ܗ݈ܘܳܐ
ܥܰܠ ܡܶܠܬ݂ܳܐ
ܕ݁ܛܰܝܒ݁ܽܘܬ݂ܶܗ
ܒ݁ܳܐܬ݂ܘܳܬ݂ܳܐ
ܘܰܒ݂ܬ݂ܶܕ݂ܡܪܳܬ݂ܳܐ
ܕ݁ܥܳܒ݂ܶܕ݂
ܗ݈ܘܳܐ
ܒ݁ܺܐܝܕ݂ܰܝܗܽܘܢ܂</div>
<div type="v" n="4">ܘܟ݂ܽܠܶܗ
ܟ݁ܶܢܫܳܐ
ܕ݁ܰܡܕ݂ܺܝܢ݈ܬ݁ܳܐ
ܦ݁ܠܺܝܓ݂ ܗ݈ܘܳܐ
ܡܶܢܗܽܘܢ ܐܺܝܬ݂
ܗ݈ܘܰܘ ܥܰܡ
ܝܺܗܽܘܕ݂ܳܝܶܐ
ܘܡܶܢܗܽܘܢ
ܢܰܩܺܝܦ݂ܺܝܢ
ܗ݈ܘܰܘ
ܠܰܫܠܺܝܚܶܐ܂</div>
<div type="v" n="5">ܗܘܳܐ ܕ݁ܶܝܢ
ܥܠܰܝܗܽܘܢ
ܓ݁ܙܳܡܳܐ ܡܶܢ
ܥܰܡ݈ܡܶܐ ܘܡܶܢ
ܝܺܗܽܘܕ݂ܳܝܶܐ
ܘܪܺܫܳܢܰܝܗܽܘܢ
ܕ݁ܰܢܨܰܥܪܽܘܢ
ܐܶܢܽܘܢ
ܘܢܶܪܓ݁ܡܽܘܢ
ܐܶܢܽܘܢ
ܒ݁ܟ݂ܺܐܦ݂ܶܐ܂</div>
<div type="v" n="6">ܘܟ݂ܰܕ݂
ܝܺܕ݂ܰܥܘ
ܫܰܢܺܝܘ
ܘܶܐܬ݂ܓ݁ܰܘܰܣܘ
ܒ݁ܰܡܕ݂ܺܝܢܳܬ݂ܳܐ
ܕ݁ܠܽܘܩܳܢܺܝܰܐ
ܠܽܘܣܛܪܰܐ
ܘܕ݂ܶܪܒ݁ܺܐ
ܘܩܽܘܪܝܳܐ
ܕ݁ܰܚܕ݂ܳܪܰܝܗܶܝܢ܂</div>
<div type="v" n="7">ܘܬ݂ܰܡܳܢ
ܡܣܰܒ݁ܪܺܝܢ
ܗ݈ܘܰܘ܂</div>
<div type="v" n="8">ܘܓ݂ܰܒ݂ܪܳܐ
ܚܰܕ݂ ܝܳܬ݂ܶܒ݂
ܗ݈ܘܳܐ
ܒ݁ܠܽܘܣܛܪܰܐ
ܡܕ݂ܺܝܢ݈ܬ݁ܳܐ
ܕ݁ܰܣܓ݂ܺܝܦ݂
ܗ݈ܘܳܐ
ܒ݁ܪܶܓ݂ܠܰܘܗ݈ܝ
ܚܓ݂ܺܝܪܳܐ
ܕ݁ܡܶܢ ܟ݁ܪܶܣ
ܐܶܡܶܗ
ܕ݁ܡܶܡܬ݂ܽܘܡ
ܠܳܐ ܗܰܠܶܟ݂
ܗ݈ܘܳܐ܂</div>
<div type="v" n="9">ܗܳܢܳܐ ܫܡܰܥ
ܠܦ݁ܰܘܠܳܘܣ
ܕ݁ܰܡܡܰܠܶܠ
ܘܟ݂ܰܕ݂
ܚܙܳܝܗ݈ܝ
ܦ݁ܰܘܠܳܘܣ
ܘܶܐܫܬ݁ܰܘܕ݁ܰܥ
ܕ݁ܺܐܝܬ݂ ܒ݁ܶܗ
ܗܰܝܡܳܢܽܘܬ݂ܳܐ
ܕ݁ܢܺܚܶܐ܂</div>
<div type="v" n="10">ܐܶܡܰܪ ܠܶܗ
ܒ݁ܩܳܠܳܐ ܪܳܡܳܐ
ܠܳܟ݂ ܐܳܡܰܪ
ܐ݈ܢܳܐ ܒ݁ܰܫܡܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ ܩܽܘܡ
ܥܰܠ ܪܶܓ݂ܠܰܝܟ݁
ܘܰܫܘܰܪ ܩܳܡ
ܘܗܰܠܶܟ݂܂</div>
<div type="v" n="11">ܘܟ݂ܶܢܫܳܐ
ܕ݁ܥܰܡܳܐ ܟ݁ܰܕ݂
ܚܙܰܘ ܡܶܕ݁ܶܡ
ܕ݁ܰܥܒ݂ܰܕ݂
ܦ݁ܰܘܠܳܘܣ
ܐܰܪܺܝܡܘ
ܩܳܠܗܽܘܢ
ܒ݁ܠܶܫܳܢܶܗ
ܕ݁ܰܐܬ݂ܪܳܐ
ܘܳܐܡܪܺܝܢ
ܐܰܠܳܗܶܐ
ܐܶܬ݁ܕ݁ܰܡܺܝܘ
ܒ݁ܰܒ݂ܢܰܝ
ܐ݈ܢܳܫܳܐ
ܘܰܢܚܶܬ݂ܘ
ܠܘܳܬ݂ܰܢ܂</div>
<div type="v" n="12">ܘܫܰܡܺܝܘ
ܗ݈ܘܰܘ
ܠܒ݂ܰܪܢܰܒ݂ܰܐ
ܡܳܪܶܐ ܐܰܠܳܗܶܐ
ܘܰܠܦ݁ܰܘܠܳܘܣ
ܗܶܪܡܺܝܣ ܡܶܛܽܠ
ܕ݁ܗܽܘ ܡܫܰܪܶܐ
ܗ݈ܘܳܐ
ܒ݁ܡܶܠܬ݂ܳܐ܂</div>
<div type="v" n="13">ܘܟ݂ܽܘܡܪܳܐ
ܕ݁ܡܳܪܶܐ
ܐܰܠܳܗܶܐ ܗܰܘ
ܕ݁ܺܐܝܬ݂ ܗ݈ܘܳܐ
ܠܒ݂ܰܪ ܡܶܢ
ܡܕ݂ܺܝܢ݈ܬ݁ܳܐ
ܐܰܝܬ݁ܺܝ
ܬ݁ܰܘܪܶܐ
ܘܰܟ݂ܠܺܝܠܶܐ
ܠܬ݂ܰܪܥܳܐ
ܕ݁ܕ݂ܳܪܬ݁ܳܐ
ܐܰܬ݂ܰܪ
ܕ݁ܰܫܪܶܝܢ
ܗ݈ܘܰܘ ܘܨܳܒ݂ܶܐ
ܗ݈ܘܳܐ
ܕ݁ܰܢܕ݂ܰܒ݁ܰܚ
ܠܗܽܘܢ܂</div>
<div type="v" n="14">ܒ݁ܰܪܢܰܒ݂ܰܐ
ܕ݁ܶܝܢ
ܘܦ݁ܰܘܠܳܘܣ
ܟ݁ܰܕ݂ ܫܡܰܥܘ
ܣܰܕ݁ܶܩܘ
ܢܰܚܬ݁ܰܝܗܽܘܢ
ܘܰܫܘܰܪܘ
ܘܰܢܦ݂ܰܩܘ
ܠܗܽܘܢ ܠܘܳܬ݂
ܐܳܟ݂ܠܳܘܣ
ܘܩܳܥܶܝܢ
ܗ݈ܘܰܘ܂</div>
<div type="v" n="15">ܘܳܐܡܪܺܝܢ
ܓ݁ܰܒ݂ܪܶܐ
ܡܳܢܳܐ
ܥܳܒ݂ܕ݁ܺܝܢ
ܐܢ݈ܬ݁ܽܘܢ ܐܳܦ݂
ܚܢܰܢ
ܒ݁ܢܰܝܢܳܫܳܐ
ܚ݈ܢܰܢ
ܚܳܫܽܘܫܶܐ
ܐܰܟ݂ܘܳܬ݂ܟ݂ܽܘܢ
ܕ݁ܰܡܣܰܒ݁ܪܺܝܢܰܢ
ܠܟ݂ܽܘܢ ܕ݁ܡܶܢ
ܗܳܠܶܝܢ
ܒ݁ܰܛܳܠܳܬ݂ܳܐ
ܬ݁ܶܬ݂ܦ݁ܢܽܘܢ
ܠܘܳܬ݂ ܐܰܠܳܗܳܐ
ܚܰܝܳܐ ܗܰܘ
ܕ݁ܰܥܒ݂ܰܕ݂
ܫܡܰܝܳܐ
ܘܰܐܪܥܳܐ
ܘܝܰܡ݈ܡܶܐ
ܘܟ݂ܽܠ ܕ݁ܺܐܝܬ݂
ܒ݁ܗܽܘܢ܂</div>
<div type="v" n="16">ܗܰܘ
ܕ݁ܰܒ݂ܕ݂ܳܪܶܐ
ܩܰܕ݂ܡܳܝܶܐ
ܫܒ݂ܰܩ ܗ݈ܘܳܐ
ܐܶܢܽܘܢ
ܠܟ݂ܽܠܗܽܘܢ
ܥܰܡ݈ܡܶܐ
ܕ݁ܢܺܐܙܽܠ݈ܘܢ
ܒ݁ܽܐܘܪܚܳܬ݂ܳܐ
ܕ݁ܢܰܦ݂ܫܗܽܘܢ܂</div>
<div type="v" n="17">ܟ݁ܰܕ݂ ܠܳܐ
ܫܒ݂ܰܩ ܢܰܦ݂ܫܶܗ
ܕ݁ܠܳܐ ܣܳܗܕ݁ܽܘ
ܒ݁ܰܕ݂ܥܳܒ݂ܶܕ݂
ܗ݈ܘܳܐ ܠܗܽܘܢ
ܛܳܒ݂ܳܬ݂ܳܐ ܡܶܢ
ܫܡܰܝܳܐ
ܘܡܰܚܶܬ݂ ܗ݈ܘܳܐ
ܠܗܽܘܢ ܡܶܛܪܳܐ
ܘܰܡܪܰܒ݁ܶܐ
ܗ݈ܘܳܐ ܦ݁ܺܐܪܶܐ
ܒ݁ܙܰܒ݂ܢܰܝܗܽܘܢ
ܘܡܳܠܶܐ ܗ݈ܘܳܐ
ܬ݁ܽܘܪܣܳܝܳܐ
ܘܒ݂ܰܣܺܝܡܽܘܬ݂ܳܐ
ܠܶܒ݁ܰܘܳܬ݂ܗܽܘܢ܂</div>
<div type="v" n="18">ܘܟ݂ܰܕ݂
ܗܳܠܶܝܢ
ܐܳܡܪܺܝܢ ܗ݈ܘܰܘ
ܡܶܢ ܡܰܚܣܶܢ
ܟ݁ܠܰܘ ܠܥܰܡܳܐ
ܕ݁ܐ݈ܢܳܫ ܠܳܐ
ܢܕ݂ܰܒ݁ܰܚ
ܠܗܽܘܢ܂</div>
<div type="v" n="19">ܐܶܬ݂ܰܘ
ܕ݁ܶܝܢ ܠܬ݂ܰܡܳܢ
ܝܺܗܽܘܕ݂ܳܝܶܐ
ܡܶܢ
ܐܺܝܩܳܢܺܘܳܢ
ܘܡܶܢ
ܐܰܢܛܺܝܳܟ݂ܺܝܰܐ
ܘܰܫܓ݂ܰܫܘ
ܥܠܰܝܗܽܘܢ
ܠܥܰܡܳܐ
ܘܪܰܓ݂ܡܽܘܗ݈ܝ
ܠܦ݁ܰܘܠܳܘܣ
ܘܓ݂ܰܪܽܘܗ݈ܝ
ܠܒ݂ܰܪ ܡܶܢ
ܡܕ݂ܺܝܢ݈ܬ݁ܳܐ
ܡܶܛܽܠ
ܕ݁ܣܳܒ݂ܪܺܝܢ
ܗ݈ܘܰܘ ܕ݁ܡܺܝܬ݂
ܠܶܗ܂</div>
<div type="v" n="20">ܘܰܟ݂ܢܰܫܘ
ܥܠܰܘܗ݈ܝ
ܬ݁ܰܠܡܺܝܕ݂ܶܐ
ܘܩܳܡ ܥܰܠ
ܠܰܡܕ݂ܺܝܢ݈ܬ݁ܳܐ
ܘܰܠܝܰܘܡܳܐ
ܐ݈ܚܪܺܢܳܐ
ܢܦ݂ܰܩ ܠܶܗ ܡܶܢ
ܬ݁ܰܡܳܢ ܥܰܡ
ܒ݁ܰܪܢܰܒ݂ܰܐ
ܘܶܐܬ݂ܰܘ
ܠܕ݂ܶܪܒ݁ܺܐ
ܡܕ݂ܺܝܢ݈ܬ݁ܳܐ܂</div>
<div type="v" n="21">ܘܟ݂ܰܕ݂
ܡܣܰܒ݁ܪܺܝܢ
ܗ݈ܘܰܘ ܠܰܒ݂ܢܰܝ
ܡܕ݂ܺܝܢ݈ܬ݁ܳܐ
ܗܳܝ ܬ݁ܰܠܡܶܕ݂ܘ
ܗ݈ܘܰܘ
ܠܣܰܓ݁ܺܝܶܐܐ
ܘܰܗܦ݂ܰܟ݂ܘ
ܐܶܬ݂ܰܘ ܠܗܽܘܢ
ܠܠܽܘܣܛܪܰܐ
ܡܕ݂ܺܝܢ݈ܬ݁ܳܐ
ܘܠܺܐܝܩܳܢܺܘܳܢ
ܘܠܰܐܢܛܺܝܳܟ݂ܺܝܰܐ܂</div>
<div type="v" n="22">ܟ݁ܰܕ݂
ܡܫܰܪܪܺܝܢ
ܗ݈ܘܰܘ
ܢܰܦ݂ܫܳܬ݂ܗܽܘܢ
ܕ݁ܬ݂ܰܠܡܺܝܕ݂ܶܐ
ܘܒ݂ܳܥܶܝܢ
ܗ݈ܘܰܘ ܡܶܢܗܽܘܢ
ܕ݁ܰܢܩܰܘܽܘܢ
ܒ݁ܗܰܝܡܳܢܽܘܬ݂ܳܐ
ܘܳܐܡܪܺܝܢ
ܗ݈ܘܰܘ ܠܗܽܘܢ
ܕ݁ܒ݂ܽܐܘܠܨܳܢܳܐ
ܣܰܓ݁ܺܝܳܐܐ
ܘܳܠܶܐ ܠܡܶܥܰܠ
ܠܡܰܠܟ݁ܽܘܬ݂ܶܗ
ܕ݁ܰܐܠܳܗܳܐ܂</div>
<div type="v" n="23">ܘܰܐܩܺܝܡܘ
ܠܗܽܘܢ ܒ݁ܟ݂ܽܠ
ܥܺܕ݈݁ܬ݁ܳܐ
ܩܰܫܺܝܫܶܐ
ܟ݁ܰܕ݂ ܨܳܝܡܺܝܢ
ܗ݈ܘܰܘ ܥܰܡܗܽܘܢ
ܘܰܡܨܰܠܶܝܢ
ܘܡܰܓ݂ܥܠܺܝܢ
ܗ݈ܘܰܘ ܠܗܽܘܢ
ܠܡܳܪܰܢ ܗܰܘ
ܕ݁ܗܰܝܡܶܢܘ
ܒ݁ܶܗ܂</div>
<div type="v" n="24">ܘܟ݂ܰܕ݂
ܐܶܬ݂ܟ݁ܪܶܟ݂ܘ
ܒ݁ܰܐܬ݂ܪܳܐ
ܕ݁ܦ݁ܺܝܣܺܝܕ݂ܺܝܰܐ
ܐܶܬ݂ܰܘ ܠܗܽܘܢ
ܠܦ݁ܰܡܦ݂ܽܘܠܺܝܰܐ܂</div>
<div type="v" n="25">ܘܟ݂ܰܕ݂
ܡܰܠܶܠܘ
ܒ݁ܦ݁ܶܪܓ݂ܺܐ
ܡܕ݂ܺܝܢ݈ܬ݁ܳܐ
ܡܶܠܬ݂ܳܐ
ܕ݁ܡܳܪܝܳܐ
ܢܚܶܬ݂ܘ ܠܗܽܘܢ
ܠܺܐܝܛܰܠܺܝܰܐ܂</div>
<div type="v" n="26">ܘܡܶܢ
ܬ݁ܰܡܳܢ ܪܕ݂ܰܘ
ܒ݁ܝܰܡܳܐ
ܘܶܐܬ݂ܰܘ ܠܗܽܘܢ
ܠܰܐܢܛܺܝܳܟ݂ܺܝܰܐ
ܡܶܛܽܠ ܕ݁ܡܶܢ
ܬ݁ܰܡܳܢ
ܡܰܓ݂ܥܠܺܝܢ
ܗ݈ܘܰܘ
ܠܛܰܝܒ݁ܽܘܬ݂ܶܗ
ܕ݁ܡܳܪܝܳܐ
ܠܰܥܒ݂ܳܕ݂ܳܐ
ܗܰܘ
ܕ݁ܫܰܠܶܡܘ܂</div>
<div type="v" n="27">ܘܟ݂ܰܕ݂
ܟ݁ܢܰܫܘ ܟ݁ܽܠܳܗ
ܥܺܕ݈݁ܬ݁ܳܐ
ܡܶܫܬ݁ܰܥܶܝܢ
ܗ݈ܘܰܘ
ܟ݁ܽܠܡܶܕ݁ܶܡ
ܕ݁ܰܥܒ݂ܰܕ݂
ܥܰܡܗܽܘܢ
ܐܰܠܳܗܳܐ
ܘܕ݂ܰܦ݂ܬ݂ܰܚ
ܬ݁ܰܪܥܳܐ
ܕ݁ܗܰܝܡܳܢܽܘܬ݂ܳܐ
ܠܥܰܡ݈ܡܶܐ܂</div>
<div type="v" n="28">ܘܙܰܒ݂ܢܳܐ
ܣܰܓ݁ܺܝܳܐܐ
ܗ݈ܘܰܘ ܬ݁ܰܡܳܢ
ܠܘܳܬ݂
ܬ݁ܰܠܡܺܝܕ݂ܶܐ܂</div>
</div>
<div type="ch" n="15">
<div type="title" n="title"> ܀ ܦܪܟܣܣ
ܕܫܠܝ̈ܚܐ ܝܗܗ </div>
<div type="v" n="1">ܢܚܶܬ݂ܘ
ܗ݈ܘܰܘ ܕ݁ܶܝܢ
ܐ݈ܢܳܫܳܐ ܡܶܢ
ܝܺܗܽܘܕ݂
ܘܡܰܠܦ݂ܺܝܢ
ܗ݈ܘܰܘ ܠܗܽܘܢ
ܠܰܐܚܶܐ ܕ݁ܶܐܢ
ܗܽܘ ܕ݁ܠܳܐ
ܓ݁ܳܙܪܺܝܢ
ܐܢ݈ܬ݁ܽܘܢ
ܒ݁ܰܥܝܳܕ݂ܳܐ
ܕ݁ܢܳܡܽܘܣܳܐ
ܠܳܐ ܡܶܫܟ݁ܚܺܝܢ
ܐܢ݈ܬ݁ܽܘܢ
ܠܡܶܚܳܐ܂</div>
<div type="v" n="2">ܘܰܗܘܳܐ
ܫܓ݂ܽܘܫܝܳܐ
ܣܰܓ݁ܺܝܳܐܐ
ܘܰܒ݂ܥܳܬ݂ܳܐ
ܠܦ݁ܰܘܠܳܘܣ
ܘܰܠܒ݂ܰܪܢܰܒ݂ܰܐ
ܥܰܡܗܽܘܢ
ܘܰܗܘܳܬ݂
ܕ݁ܢܶܣܩܽܘܢ
ܦ݁ܰܘܠܳܘܣ
ܘܒ݂ܰܪܢܰܒ݂ܰܐ
ܘܰܐ݈ܚܪܳܢܶܐ
ܥܰܡܗܽܘܢ ܠܘܳܬ݂
ܫܠܺܝܚܶܐ
ܘܩܰܫܺܝܫܶܐ
ܕ݁ܒ݂ܽܐܘܪܺܫܠܶܡ
ܡܶܛܽܠ ܗܳܕ݂ܶܐ
ܒ݁ܥܳܬ݂ܳܐ܂</div>
<div type="v" n="3">ܘܠܰܘܝܰܬ݂
ܫܰܕ݁ܪܰܬ݂
ܐܶܢܽܘܢ
ܥܺܕ݈݁ܬ݁ܳܐ
ܘܪܳܕ݂ܶܝܢ
ܗ݈ܘܰܘ
ܒ݁ܟ݂ܽܠܳܗ
ܦ݁ܽܘܢܺܝܩܺܐ
ܘܳܐܦ݂ ܒ݁ܶܝܬ݂
ܫܳܡܪܳܝܶܐ
ܟ݁ܰܕ݂
ܡܶܫܬ݁ܰܥܶܝܢ
ܗ݈ܘܰܘ ܥܰܠ
ܦ݁ܽܘܢܳܝܳܐ
ܕ݁ܥܰܡ݈ܡܶܐ
ܘܥܳܒ݂ܕ݁ܺܝܢ
ܗ݈ܘܰܘ
ܚܰܕ݂ܽܘܬ݂ܳܐ
ܪܰܒ݁ܬ݂ܳܐ
ܠܟ݂ܽܠܗܽܘܢ
ܐܰܚܶܐ܂</div>
<div type="v" n="4">ܘܟ݂ܰܕ݂
ܐܶܬ݂ܰܘ
ܠܽܐܘܪܺܫܠܶܡ
ܐܶܬ݂ܩܰܒ݁ܰܠܘ
ܡܶܢ ܥܺܕ݈݁ܬ݁ܳܐ
ܘܡܶܢ ܫܠܺܝܚܶܐ
ܘܡܶܢ ܩܰܫܺܝܫܶܐ
ܘܶܐܫܬ݁ܰܥܺܝܘ
ܠܗܽܘܢ ܟ݁ܽܠ
ܡܳܐ ܕ݁ܰܥܒ݂ܰܕ݂
ܥܰܡܗܽܘܢ
ܐܰܠܳܗܳܐ܂</div>
<div type="v" n="5">ܩܳܡܘ ܗ݈ܘܰܘ
ܕ݁ܶܝܢ ܐ݈ܢܳܫܳܐ
ܐܰܝܠܶܝܢ
ܕ݁ܗܰܝܡܶܢܘ
ܗ݈ܘܰܘ ܡܶܢ
ܝܽܘܠܦ݁ܳܢܳܐ
ܕ݁ܰܦ݂ܪܺܝܫܶܐ
ܘܳܐܡܪܺܝܢ
ܕ݁ܘܳܠܶܐ ܗ݈ܽܘ
ܠܟ݂ܽܘܢ
ܠܡܶܓ݂ܙܰܪ
ܐܶܢܽܘܢ
ܘܰܬ݂ܦ݂ܰܩܕ݂ܽܘܢ
ܐܶܢܽܘܢ
ܕ݁ܢܶܛܪܽܘܢ
ܢܳܡܽܘܣܳܐ
ܕ݁ܡܽܘܫܶܐ܂</div>
<div type="v" n="6">ܐܶܬ݂ܟ݁ܰܢܰܫܘ
ܕ݁ܶܝܢ ܫܠܺܝܚܶܐ
ܘܩܰܫܺܝܫܶܐ
ܕ݁ܢܶܚܙܽܘܢ ܥܰܠ
ܡܶܠܬ݂ܳܐ
ܗܳܕ݂ܶܐ܂</div>
<div type="v" n="7">ܘܟ݂ܰܕ݂
ܗܘܳܬ݂
ܒ݁ܥܳܬ݂ܳܐ
ܣܰܓ݁ܺܝܐܬ݂ܳܐ
ܩܳܡ ܫܶܡܥܽܘܢ
ܘܶܐܡܰܪ ܠܗܽܘܢ
ܓ݁ܰܒ݂ܪܶܐ
ܐܰܚܺܝܢ
ܐܰܢ݈ܬ݁ܽܘܢ
ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܡܶܢ
ܝܰܘܡܳܬ݂ܳܐ
ܩܰܕ݂ܡܳܝܶܐ ܡܶܢ
ܦ݁ܽܘܡܝ ܕ݁ܺܝܠܝ
ܓ݁ܒ݂ܳܐ
ܐܰܠܳܗܳܐ
ܕ݁ܢܶܫܡܥܽܘܢ
ܥܰܡ݈ܡܶܐ
ܡܶܠܬ݂ܳܐ
ܕ݁ܰܣܒ݂ܰܪܬ݂ܳܐ
ܘܰܢܗܰܝܡܢܽܘܢ܂</div>
<div type="v" n="8">ܘܰܐܠܳܗܳܐ
ܕ݁ܝܳܕ݂ܰܥ
ܕ݁ܰܒ݂ܠܶܒ݁ܰܘܳܬ݂ܳܐ
ܐܰܣܗܶܕ݂
ܥܠܰܝܗܽܘܢ
ܘܝܰܗ݈ܒ݂ ܠܗܽܘܢ
ܪܽܘܚܳܐ
ܕ݁ܩܽܘܕ݂ܫܳܐ
ܐܰܝܟ݂ ܕ݁ܠܰܢ܂</div>
<div type="v" n="9">ܘܡܶܕ݁ܶܡ
ܠܳܐ ܦ݁ܪܰܫ
ܒ݁ܰܝܢܰܝܢ
ܘܰܠܗܽܘܢ ܡܶܛܽܠ
ܕ݁ܕ݂ܰܟ݁ܺܝ
ܒ݁ܗܰܝܡܳܢܽܘܬ݂ܳܐ
ܠܶܒ݁ܰܘܳܬ݂ܗܽܘܢ܂</div>
<div type="v" n="10">ܘܗܳܫܳܐ
ܐܰܢ݈ܬ݁ܽܘܢ
ܡܳܢܳܐ ܡܢܰܣܶܝܢ
ܐܢ݈ܬ݁ܽܘܢ
ܠܰܐܠܳܗܳܐ
ܐܰܝܟ݂
ܕ݁ܰܬ݂ܣܺܝܡܽܘܢ
ܢܺܝܪܳܐ ܥܰܠ
ܨܰܘܪܰܝܗܽܘܢ
ܕ݁ܬ݂ܰܠܡܺܝܕ݂ܶܐ
ܐܰܝܢܳܐ
ܕ݁ܳܐܦ݂ܠܳܐ
ܐܰܒ݂ܳܗܳܬ݂ܰܢ
ܐܳܦ݂ܠܳܐ ܚܢܰܢ
ܐܶܫܟ݁ܰܚܢ
ܠܡܶܛܥܰܢ܂</div>
<div type="v" n="11">ܐܶܠܳܐ
ܒ݁ܛܰܝܒ݁ܽܘܬ݂ܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ
ܡܗܰܝܡܢܺܝܢܰܢ
ܕ݁ܢܺܚܶܐ
ܐܰܟ݂ܘܳܬ݂ܗܽܘܢ܂</div>
<div type="v" n="12">ܘܰܫܬ݂ܶܩܘ
ܟ݁ܽܠܶܗ
ܟ݁ܶܢܫܳܐ
ܘܫܳܡܥܺܝܢ
ܗ݈ܘܰܘ
ܠܦ݁ܰܘܠܳܘܣ
ܘܰܠܒ݂ܰܪܢܰܒ݂ܰܐ
ܕ݁ܡܶܫܬ݁ܰܥܶܝܢ
ܗ݈ܘܰܘ ܟ݁ܽܠ
ܡܳܐ ܕ݁ܰܥܒ݂ܰܕ݂
ܐܰܠܳܗܳܐ
ܒ݁ܺܐܝܕ݂ܰܝܗܽܘܢ
ܐܳܬ݂ܘܳܬ݂ܳܐ
ܘܰܓ݂ܒ݂ܰܪܘܳܬ݂ܳܐ
ܒ݁ܥܰܡ݈ܡܶܐ܂</div>
<div type="v" n="13">ܘܒ݂ܳܬ݂ܰܪ
ܕ݁ܰܫܬ݂ܶܩܘ ܩܳܡ
ܝܰܥܩܽܘܒ݂
ܘܶܐܡܰܪ
ܓ݁ܰܒ݂ܪܶܐ
ܐܰܚܰܝܢ
ܫܽܘܡܥܽܘܢܝ܂</div>
<div type="v" n="14">ܫܶܡܥܽܘܢ
ܐܶܫܬ݁ܰܥܺܝ
ܠܟ݂ܽܘܢ
ܐܰܝܟ݁ܰܢܳܐ
ܫܰܪܺܝ ܐܰܠܳܗܳܐ
ܠܡܶܓ݂ܒ݁ܳܐ ܡܶܢ
ܥܰܡ݈ܡܶܐ ܥܰܡܳܐ
ܠܰܫܡܶܗ܂</div>
<div type="v" n="15">ܘܰܠܗܳܕ݂ܶܐ
ܫܳܠܡܳܢ
ܡܶܠܰܝܗܽܘܢ
ܕ݁ܰܢܒ݂ܺܝܶܐ
ܐܰܝܟ݂ ܡܳܐ
ܕ݁ܰܟ݂ܬ݂ܺܝܒ݂܂</div>
<div type="v" n="16">ܕ݁ܡܶܢ
ܒ݁ܳܬ݂ܰܪ
ܗܳܠܶܝܢ
ܐܶܗܦ݁ܽܘܟ݂
ܘܰܐܩܺܝܡ
ܡܰܫܟ݁ܢܶܗ
ܕ݁ܕ݂ܰܘܺܝܕ݂
ܐܰܝܢܳܐ
ܕ݁ܰܢܦ݂ܰܠ
ܘܶܐܒ݂ܢܶܐ
ܡܶܕ݁ܶܡ
ܕ݁ܰܢܦ݂ܰܠ
ܡܶܢܶܗ
ܘܰܐܩܺܝܡܺܝܘܗ݈ܝ܂</div>
<div type="v" n="17">ܐܰܝܟ݂
ܕ݁ܢܶܒ݂ܥܽܘܢ
ܫܰܪܟ݁ܗܽܘܢ
ܕ݁ܰܒ݂ܢܰܝܢܳܫܳܐ
ܠܡܳܪܝܳܐ
ܘܟ݂ܽܠܗܽܘܢ
ܥܰܡ݈ܡܶܐ
ܐܰܝܠܶܝܢ
ܕ݁ܶܐܬ݂ܩܪܺܝ
ܫܶܡܝ ܥܠܰܝܗܽܘܢ
ܐܳܡܰܪ ܡܳܪܝܳܐ
ܕ݁ܰܥܒ݂ܰܕ݂
ܗܳܠܶܝܢ
ܟ݁ܽܠܗܶܝܢ܂</div>
<div type="v" n="18">ܝܺܕ݂ܺܝܥܺܝܢ
ܡܶܢ ܥܳܠܰܡ
ܥܒ݂ܳܕ݂ܰܘܗ݈ܝ
ܕ݁ܰܐܠܳܗܳܐ܂</div>
<div type="v" n="19">ܡܶܛܽܠ
ܗܳܕ݂ܶܐ ܐܶܢܳܐ
ܐܳܡܰܪ ܐ݈ܢܳܐ
ܕ݁ܠܳܐ ܢܶܗܘܽܘܢ
ܫܳܚܩܺܝܢ
ܠܰܐܝܠܶܝܢ
ܕ݁ܡܶܢ ܥܰܡ݈ܡܶܐ
ܡܶܬ݂ܦ݁ܢܶܝܢ
ܠܘܳܬ݂
ܐܰܠܳܗܳܐ܂</div>
<div type="v" n="20">ܐܶܠܳܐ
ܢܶܫܬ݁ܠܰܚ
ܠܗܽܘܢ
ܕ݁ܢܶܗܘܽܘܢ
ܦ݁ܰܪܺܝܩܺܝܢ
ܡܶܢ
ܛܰܡܐܘܽܬ݂ܳܐ
ܕ݁ܰܕ݂ܒ݂ܺܝܚܳܐ
ܘܡܶܢ
ܙܳܢܝܽܘܬ݂ܳܐ
ܘܡܶܢ
ܕ݁ܰܚܢܺܝܩܳܐ
ܘܡܶܢ ܕ݁ܡܳܐ܂</div>
<div type="v" n="21">ܡܽܘܫܶܐ
ܓ݁ܶܝܪ ܡܶܢ
ܕ݁ܳܪܶܐ
ܩܰܕ݂ܡܳܝܶܐ
ܒ݁ܟ݂ܽܠ
ܡܕ݂ܺܝܢܳܐ
ܐܺܝܬ݂ ܗ݈ܘܳܐ
ܠܶܗ ܟ݁ܳܪܽܘܙܶܐ
ܒ݁ܰܟ݂ܢܽܘܫܳܬ݂ܳܐ
ܕ݁ܰܒ݂ܟ݂ܽܠ
ܫܰܒ݁ܺܝܢ
ܩܳܪܶܝܢ ܠܶܗ܂</div>
<div type="v" n="22">ܗܳܝܕ݁ܶܝܢ
ܫܠܺܝܚܶܐ
ܘܩܰܫܺܝܫܶܐ ܥܰܡ
ܟ݁ܽܠܳܗ
ܥܺܕ݈݁ܬ݁ܳܐ
ܓ݁ܒ݂ܰܘ
ܓ݁ܰܒ݂ܪܶܐ
ܡܶܢܗܽܘܢ
ܘܫܰܕ݁ܰܪܘ
ܠܰܐܢܛܺܝܳܘܟ݂ܺܝ
ܥܰܡ ܦ݁ܰܘܠܳܘܣ
ܘܒ݂ܰܪܢܰܒ݂ܰܐ
ܠܺܝܗܽܘܕ݂ܳܐ
ܕ݁ܡܶܬ݂ܩܪܶܐ
ܒ݁ܰܪ‌ܫܰܒ݁ܳܐ
ܘܰܠܫܺܝܠܳܐ
ܓ݁ܰܒ݂ܪܶܐ
ܕ݁ܪܺܫܶܐ ܗ݈ܘܰܘ
ܒ݁ܗܽܘܢ
ܒ݁ܰܐܚܶܐ܂</div>
<div type="v" n="23">ܘܰܟ݂ܬ݂ܰܒ݂ܘ
ܐܶܓ݁ܰܪܬ݁ܳܐ
ܒ݁ܺܐܝܕ݂ܰܝܗܽܘܢ
ܗܳܟ݂ܰܢܳܐ
ܫܠܺܝܚܶܐ
ܘܩܰܫܺܝܫܶܐ
ܘܰܐܚܶܐ
ܠܰܐܝܠܶܝܢ
ܕ݁ܺܐܝܬ݂
ܒ݁ܰܐܢܛܺܝܳܘܟ݂ܺܝ
ܘܰܒ݂ܣܽܘܪܺܝܰܐ
ܘܰܒ݂ܩܺܝܠܺܝܩܺܝܰܐ
ܐܰܚܶܐ ܕ݁ܡܶܢ
ܥܰܡ݈ܡܶܐ
ܫܠܳܡ܂</div>
<div type="v" n="24">ܫܡܺܝܥ ܠܰܢ
ܕ݁ܐ݈ܢܳܫܺܝܢ
ܡܶܢܰܢ ܢܦ݂ܰܩܘ
ܘܕ݂ܰܠܰܚܟ݂ܽܘܢ
ܒ݁ܡܶܠܶܐ
ܘܰܐܗܦ݁ܶܟ݂ܘ
ܢܰܦ݂ܫܳܬ݂ܟ݂ܽܘܢ
ܟ݁ܰܕ݂ ܐܳܡܪܺܝܢ
ܕ݁ܬ݂ܶܗܘܽܘܢ
ܓ݁ܳܙܪܺܝܢ
ܘܢܳܛܪܺܝܢ
ܢܳܡܽܘܣܳܐ
ܐܰܝܠܶܝܢ
ܕ݁ܰܚܢܰܢ ܠܳܐ
ܦ݁ܰܩܶܕ݂ܢ
ܐܶܢܽܘܢ܂</div>
<div type="v" n="25">ܡܶܛܽܠ
ܗܳܢܳܐ
ܐܶܬ݂ܚܰܫܰܒ݂ܢ
ܟ݁ܽܠܰܢ ܟ݁ܰܕ݂
ܟ݁ܢܺܝܫܺܝܢܰܢ
ܘܰܓ݂ܒ݂ܰܝܢ
ܓ݁ܰܒ݂ܪܶܐ
ܘܫܰܕ݁ܰܪܢ
ܠܘܳܬ݂ܟ݂ܽܘܢ
ܥܰܡ ܦ݁ܰܘܠܳܘܣ
ܘܒ݂ܰܪܢܰܒ݂ܰܐ
ܚܰܒ݁ܺܝܒ݂ܰܝܢ܂</div>
<div type="v" n="26">ܐ݈ܢܳܫܳܐ
ܕ݁ܰܐܫܠܶܡܘ
ܢܰܦ݂ܫܳܬ݂ܗܽܘܢ
ܚܠܳܦ݂ ܫܡܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ܂</div>
<div type="v" n="27">ܘܫܰܕ݁ܰܪܢ
ܥܰܡܗܽܘܢ
ܠܺܝܗܽܘܕ݂ܳܐ
ܘܰܠܫܺܝܠܳܐ
ܕ݁ܗܶܢܽܘܢ
ܒ݁ܡܶܠܬ݂ܳܐ
ܢܺܐܡܪܽܘܢ
ܠܟ݂ܽܘܢ ܗܶܢܶܝܢ
ܗܳܠܶܝܢ܂</div>
<div type="v" n="28">ܗܘܳܐ
ܓ݁ܶܝܪ
ܨܶܒ݂ܝܳܢܳܐ
ܠܪܽܘܚܳܐ
ܕ݁ܩܽܘܕ݂ܫܳܐ
ܘܳܐܦ݂ ܠܰܢ
ܕ݁ܠܳܐ
ܢܶܬ݁ܬ݁ܣܺܝܡ
ܥܠܰܝܟ݁ܽܘܢ
ܝܽܘܩܪܳܐ
ܝܰܬ݁ܺܝܪܳܐ
ܠܒ݂ܰܪ ܡܶܢ
ܗܳܠܶܝܢ
ܕ݁ܳܐܠܨܳܢ܂</div>
<div type="v" n="29">ܕ݁ܬ݂ܶܬ݂ܪܰܚܩܽܘܢ
ܡܶܢ
ܕ݁ܰܕ݂ܒ݂ܺܝܚܳܐ
ܘܡܶܢ ܕ݁ܡܳܐ
ܘܡܶܢ ܚܢܺܝܩܳܐ
ܘܡܶܢ
ܙܳܢܝܽܘܬ݂ܳܐ
ܕ݁ܟ݂ܰܕ݂
ܬ݁ܶܛܪܽܘܢ
ܢܰܦ݂ܫܟ݂ܽܘܢ
ܡܶܢ ܗܳܠܶܝܢ
ܫܰܦ݁ܺܝܪ
ܬ݁ܶܗܘܽܘܢ ܗܘܰܘ
ܫܰܪܺܝܪܺܝܢ
ܒ݁ܡܳܪܰܢ܂</div>
<div type="v" n="30">ܗܳܢܽܘܢ
ܕ݁ܶܝܢ
ܕ݁ܶܐܫܬ݁ܠܰܚܘ
ܐܶܬ݂ܰܘ
ܠܰܐܢܛܺܝܳܟ݂ܺܝܰܐ
ܘܰܟ݂ܢܰܫܘ
ܟ݁ܽܠܶܗ ܥܰܡܳܐ
ܘܝܰܗ݈ܒ݂ܘ
ܐܶܓ݁ܰܪܬ݁ܳܐ܂</div>
<div type="v" n="31">ܘܟ݂ܰܕ݂
ܩܪܰܘ ܚܕ݂ܺܝܘ
ܘܶܐܬ݂ܒ݁ܰܝܰܐܘ܂</div>
<div type="v" n="32">ܘܰܒ݂ܡܶܠܬ݂ܳܐ
ܥܰܬ݁ܺܝܪܬ݁ܳܐ
ܚܰܝܶܠܘ ܠܰܐܚܶܐ
ܘܩܰܝܶܡܘ
ܐܶܢܽܘܢ
ܕ݁ܒ݂ܶܝܬ݂
ܝܺܗܽܘܕ݂ܳܐ
ܘܫܺܝܠܳܐ ܡܶܛܽܠ
ܕ݁ܳܐܦ݂ ܗܶܢܽܘܢ
ܢܒ݂ܺܝܶܐ
ܗ݈ܘܰܘ܂</div>
<div type="v" n="33">ܘܟ݂ܰܕ݂
ܗܘܰܘ ܬ݁ܰܡܳܢ
ܙܰܒ݂ܢܳܐ ܫܪܰܘ
ܐܶܢܽܘܢ ܐܰܚܶܐ
ܒ݁ܰܫܠܳܡܳܐ
ܠܘܳܬ݂
ܫܠܺܝܚܶܐ܂</div>
<div type="v" n="34">ܒ݁ܪܰܡ
ܗܘܳܐ
ܨܶܒ݂ܝܳܢܶܗ
ܕ݁ܫܺܝܠܳܐ
ܕ݁ܰܢܩܰܘܶܐ
ܬ݁ܰܡܳܢ܂</div>
<div type="v" n="35">ܦ݁ܰܘܠܳܘܣ
ܕ݁ܶܝܢ
ܘܒ݂ܰܪܢܰܒ݂ܰܐ
ܩܰܘܺܝܘ ܗ݈ܘܰܘ
ܒ݁ܰܐܢܛܺܝܳܘܟ݂ܺܝ
ܘܡܰܠܦ݂ܺܝܢ
ܗ݈ܘܰܘ
ܘܰܡܣܰܒ݁ܪܺܝܢ
ܥܰܡ ܐ݈ܚܪܳܢܶܐ
ܣܰܓ݁ܺܝܶܐܐ
ܡܶܠܬ݂ܶܗ
ܕ݁ܰܐܠܳܗܳܐ܂</div>
<div type="v" n="36">ܘܒ݂ܳܬ݂ܰܪ
ܝܰܘܡܳܬ݂ܳܐ
ܐܶܡܰܪ
ܦ݁ܰܘܠܳܘܣ
ܠܒ݂ܰܪܢܰܒ݂ܰܐ
ܢܶܬ݂ܦ݁ܢܶܐ
ܘܢܶܣܥܽܘܪ
ܠܰܐܚܶܐ
ܕ݁ܰܒ݂ܟ݂ܽܠ
ܡܕ݂ܺܝܢܳܐ
ܕ݁ܰܐܟ݂ܪܶܙܢ
ܒ݁ܳܗ ܡܶܠܬ݂ܳܐ
ܕ݁ܰܐܠܳܗܳܐ
ܘܢܶܚܙܶܐ ܡܳܢܳܐ
ܥܒ݂ܺܝܕ݂ܺܝܢ܂</div>
<div type="v" n="37">ܒ݁ܰܪܢܰܒ݂ܰܐ
ܕ݁ܶܝܢ ܨܳܒ݂ܶܐ
ܗ݈ܘܳܐ
ܕ݁ܢܶܕ݂ܒ݁ܰܪ
ܠܝܽܘܚܰܢܳܢ ܗܰܘ
ܕ݁ܶܐܬ݂ܟ݁ܰܢܺܝ
ܡܰܪܩܳܘܣ܂</div>
<div type="v" n="38">ܦ݁ܰܘܠܳܘܣ
ܕ݁ܶܝܢ ܠܳܐ
ܨܳܒ݂ܶܐ ܗ݈ܘܳܐ
ܕ݁ܢܶܕ݂ܒ݁ܪܶܗ
ܥܰܡܗܽܘܢ ܡܶܛܽܠ
ܕ݁ܰܫܒ݂ܰܩ
ܗ݈ܘܳܐ ܐܶܢܽܘܢ
ܟ݁ܰܕ݂ ܗܶܢܽܘܢ
ܒ݁ܦ݁ܰܡܦ݂ܽܘܠܺܝܰܐ
ܘܠܳܐ ܐܶܙܰܠ
ܥܰܡܗܽܘܢ܂</div>
<div type="v" n="39">ܡܶܛܽܠ
ܗܳܢܳܐ
ܚܶܪܝܳܢܳܐ
ܦ݁ܪܰܫܘ ܚܰܕ݂
ܡܶܢ ܚܰܕ݂
ܘܒ݂ܰܪܢܰܒ݂ܰܐ
ܕ݁ܒ݂ܰܪ
ܠܡܰܪܩܳܘܣ
ܘܰܪܕ݂ܰܘ
ܒ݁ܝܰܡܳܐ
ܘܶܐܙܰܠܘ ܠܗܽܘܢ
ܠܩܽܘܦ݁ܪܳܘܣ܂</div>
<div type="v" n="40">ܦ݁ܰܘܠܳܘܣ
ܕ݁ܶܝܢ ܓ݁ܒ݂ܳܐ
ܠܶܗ ܠܫܺܝܠܳܐ
ܘܰܢܦ݂ܰܩ ܟ݁ܰܕ݂
ܡܰܓ݂ܥܶܠ ܡܶܢ
ܐܰܚܶܐ
ܠܛܰܝܒ݁ܽܘܬ݂ܳܐ
ܕ݁ܰܐܠܳܗܳܐ܂</div>
<div type="v" n="41">ܘܪܳܕ݂ܶܐ
ܗ݈ܘܳܐ
ܒ݁ܣܽܘܪܺܝܰܐ
ܘܰܒ݂ܩܺܝܠܺܝܩܺܝܰܐ
ܘܰܡܩܰܝܶܡ
ܥܺܕ݂ܳܬ݂ܳܐ܂</div>
</div>
<div type="ch" n="16">
<div type="title" n="title"> ܀ ܦܪܟܣܣ
ܕܫܠܝ̈ܚܐ ܝܘܘ </div>
<div type="v" n="1">ܘܡܰܛܺܝ
ܗ݈ܘܳܐ
ܠܕ݂ܶܪܒ݁ܺܐ
ܡܕ݂ܺܝܢ݈ܬ݁ܳܐ
ܘܰܠܠܽܘܣܛܪܰܐ
ܐܺܝܬ݂ ܗ݈ܘܳܐ
ܕ݁ܶܝܢ ܬ݁ܰܡܳܢ
ܬ݁ܰܠܡܺܝܕ݂ܳܐ
ܚܰܕ݂ ܕ݁ܰܫܡܶܗ
ܛܺܝܡܳܬ݂ܶܐܳܘܣ
ܒ݁ܪܳܗ
ܕ݁ܺܝܗܽܘܕ݂ܳܝܬ݁ܳܐ
ܚܕ݂ܳܐ
ܡܗܰܝܡܰܢܬ݁ܳܐ
ܘܰܐܒ݂ܽܘܗ݈ܝ
ܐܰܪܡܳܝܳܐ
ܗ݈ܘܳܐ܂</div>
<div type="v" n="2">ܘܟ݂ܽܠܗܽܘܢ
ܬ݁ܰܠܡܺܝܕ݂ܶܐ
ܕ݁ܡܶܢ
ܠܽܘܣܛܪܰܐ ܘܡܶܢ
ܐܺܝܩܳܢܺܘܳܢ
ܡܰܣܗܕ݂ܺܝܢ
ܗ݈ܘܰܘ
ܥܠܰܘܗ݈ܝ܂</div>
<div type="v" n="3">ܠܗܳܢܳܐ
ܨܒ݂ܳܐ ܗ݈ܘܳܐ
ܦ݁ܰܘܠܳܘܣ
ܕ݁ܢܶܕ݂ܒ݁ܪܺܝܘܗ݈ܝ
ܥܰܡܶܗ ܘܰܢܣܰܒ݂
ܓ݁ܰܙܪܶܗ ܡܶܛܽܠ
ܝܺܗܽܘܕ݂ܳܝܶܐ
ܕ݁ܺܐܝܬ݂ ܗ݈ܘܰܘ
ܒ݁ܰܐܬ݂ܪܳܐ
ܝܳܕ݂ܥܺܝܢ
ܗ݈ܘܰܘ ܓ݁ܶܝܪ
ܟ݁ܽܠܗܽܘܢ
ܠܰܐܒ݂ܽܘܗ݈ܝ
ܕ݁ܰܐܪܡܳܝܳܐ
ܗ݈ܘܳܐ܂</div>
<div type="v" n="4">ܘܟ݂ܰܕ݂
ܐܳܙܺܠ݈ܝܢ
ܗ݈ܘܰܘ
ܒ݁ܰܡܕ݂ܺܝܢܳܬ݂ܳܐ
ܡܰܟ݂ܪܙܺܝܢ
ܗ݈ܘܰܘ
ܘܡܰܠܦ݂ܺܝܢ
ܠܗܽܘܢ
ܕ݁ܢܶܗܘܽܘܢ
ܢܳܛܪܺܝܢ
ܦ݁ܽܘܩܕ݁ܳܢܶܐ
ܐܰܝܠܶܝܢ
ܕ݁ܰܟ݂ܬ݂ܰܒ݂ܘ
ܫܠܺܝܚܶܐ
ܘܩܰܫܺܝܫܶܐ
ܕ݁ܒ݂ܽܐܘܪܺܫܠܶܡ܂</div>
<div type="v" n="5">ܒ݁ܪܰܡ
ܥܺܕ݂ܳܬ݂ܳܐ
ܡܶܬ݂ܩܰܝܡܳܢ
ܗ݈ܘܰܝ
ܒ݁ܗܰܝܡܳܢܽܘܬ݂ܳܐ
ܘܣܳܓ݂ܝܳܢ
ܗ݈ܘܰܝ
ܒ݁ܡܶܢܝܳܢܳܐ
ܟ݁ܽܠܝܽܘܡ܂</div>
<div type="v" n="6">ܗܰܠܶܟ݂ܘ
ܕ݁ܶܝܢ
ܒ݁ܰܦ݂ܪܽܘܓ݂ܺܝܰܐ
ܘܰܒ݂ܓ݂ܰܠܰܛܺܝܰܐ
ܐܰܬ݂ܪܰܘܳܬ݂ܳܐ
ܘܰܟ݂ܠܳܬ݂
ܐܶܢܽܘܢ ܪܽܘܚܳܐ
ܕ݁ܩܽܘܕ݂ܫܳܐ
ܕ݁ܠܳܐ
ܢܡܰܠܠܽܘܢ
ܡܶܠܬ݂ܳܐ
ܕ݁ܰܐܠܳܗܳܐ
ܒ݁ܰܐܣܺܝܰܐ܂</div>
<div type="v" n="7">ܘܟ݂ܰܕ݂
ܐܶܬ݂ܰܘ
ܠܡܽܘܣܺܝܰܐ
ܐܰܬ݂ܪܳܐ
ܨܳܒ݂ܶܝܢ ܗ݈ܘܰܘ
ܕ݁ܢܺܐܙܽܠ݈ܘܢ
ܡܶܢ ܬ݁ܰܡܳܢ
ܠܒ݂ܺܝܬ݂ܽܘܢܺܝܰܐ
ܘܠܳܐ ܐܰܦ݁ܣܰܬ݂
ܠܗܽܘܢ ܪܽܘܚܶܗ
ܕ݁ܝܶܫܽܘܥ܂</div>
<div type="v" n="8">ܘܟ݂ܰܕ݂
ܢܦ݂ܰܩܘ ܡܶܢ
ܡܽܘܣܺܝܰܐ
ܢܚܶܬ݂ܘ ܠܗܽܘܢ
ܠܰܛܪܳܘܰܐܣ
ܐܰܬ݂ܪܳܐ܂</div>
<div type="v" n="9">ܘܰܒ݂ܚܶܙܘܳܐ
ܕ݁ܠܺܠܝܳܐ
ܐܶܬ݂ܚܙܺܝ
ܠܦ݁ܰܘܠܳܘܣ
ܐܰܝܟ݂
ܓ݁ܰܒ݂ܪܳܐ ܚܰܕ݂
ܡܰܩܶܕ݂ܳܘܢܺܝܰܐ
ܕ݁ܩܳܐܶܡ
ܘܒ݂ܳܥܶܐ ܡܶܢܶܗ
ܟ݁ܰܕ݂ ܐܳܡܰܪ
ܕ݁ܬ݂ܳܐ
ܠܡܰܩܶܕ݂ܳܘܢܺܝܰܐ
ܘܥܰܕ݁ܰܪܰܝܢܝ܂</div>
<div type="v" n="10">ܟ݁ܰܕ݂
ܕ݁ܶܝܢ ܚܙܳܐ
ܦ݁ܰܘܠܳܘܣ
ܗܳܢܳܐ ܚܶܙܘܳܐ
ܡܶܚܕ݂ܳܐ
ܨܒ݂ܰܝܢ
ܠܡܶܦ݁ܰܩ
ܠܡܰܩܶܕ݂ܳܘܢܺܝܰܐ
ܡܶܛܽܠ
ܕ݁ܶܐܣܬ݁ܰܟ݁ܰܠܢ
ܕ݁ܡܳܪܰܢ ܩܪܳܢ
ܕ݁ܰܢܣܰܒ݁ܰܪ
ܐܶܢܽܘܢ܂</div>
<div type="v" n="11">ܘܰܪܕ݂ܰܝܢ
ܡܶܢ ܛܪܳܘܰܐܣ
ܘܰܬ݂ܪܰܨܢ
ܠܣܰܡܳܬ݂ܪܰܩܺܐ
ܘܡܶܢ ܬ݁ܰܡܳܢ
ܠܝܰܘܡܳܐ
ܐ݈ܚܪܺܢܳܐ
ܐܶܬ݂ܰܝܢ
ܠܢܶܐܰܦ݁ܳܘܠܺܝܣ
ܡܕ݂ܺܝܢ݈ܬ݁ܳܐ܂</div>
<div type="v" n="12">ܘܡܶܢ
ܬ݁ܰܡܳܢ
ܠܦ݂ܺܝܠܺܝܦ݁ܳܘܣ
ܕ݁ܗܺܝ ܗ݈ܺܝ
ܪܺܫܳܐ
ܕ݁ܡܰܩܶܕ݂ܳܘܢܺܝܰܐ
ܘܺܐܝܬ݂ܶܝܗ
ܩܳܘܠܳܘܢܺܝܰܐ
ܗܘܰܝܢ ܕ݁ܶܝܢ
ܒ݁ܳܗ ܒ݁ܗܳܕ݂ܶܐ
ܡܕ݂ܺܝܢ݈ܬ݁ܳܐ
ܝܰܘܡܳܬ݂ܳܐ
ܝܺܕ݂ܺܝܥܶܐ܂</div>
<div type="v" n="13">ܘܰܢܦ݂ܰܩܢ
ܒ݁ܝܰܘܡܳܐ
ܕ݁ܫܰܒ݁ܬ݂ܳܐ
ܠܒ݂ܰܪ ܡܶܢ
ܬ݁ܰܪܥܳܐ
ܕ݁ܰܡܕ݂ܺܝܢ݈ܬ݁ܳܐ
ܥܰܠ ܝܰܕ݂
ܢܰܗܪܳܐ ܡܶܛܽܠ
ܕ݁ܬ݂ܰܡܳܢ
ܡܶܬ݂ܚܙܶܐ
ܗ݈ܘܳܐ ܒ݁ܶܝܬ݂
ܨܠܽܘܬ݂ܳܐ
ܘܟ݂ܰܕ݂
ܝܺܬ݂ܶܒ݂ܢ
ܡܡܰܠܠܺܝܢ
ܗ݈ܘܰܝܢ ܥܰܡ
ܢܶܫܶܐ
ܕ݁ܰܟ݂ܢܺܝܫܳܢ
ܗ݈ܘܰܝ
ܬ݁ܰܡܳܢ܂</div>
<div type="v" n="14">ܘܰܐܢ݈ܬ݁ܬ݂ܳܐ
ܚܕ݂ܳܐ
ܡܙܰܒ݁ܢܰܬ݂
ܐܰܪܓ݁ܘܳܢܳܐ
ܕ݁ܕ݂ܳܚܠܳܐ
ܗ݈ܘܳܬ݂ ܡܶܢ
ܐܰܠܳܗܳܐ ܫܡܳܗ
ܗܘܳܐ
ܠܽܘܕ݂ܺܝܰܐ ܡܶܢ
ܬ݁ܶܐܘܰܛܺܝܪܰܐ
ܡܕ݂ܺܝܢ݈ܬ݁ܳܐ
ܕ݁ܗܳܕ݂ܶܐ
ܦ݁ܬ݂ܰܚ ܠܶܒ݁ܳܗ
ܡܳܪܰܢ ܘܫܳܡܥܳܐ
ܗ݈ܘܳܬ݂ ܡܶܕ݁ܶܡ
ܕ݁ܳܐܡܰܪ
ܦ݁ܰܘܠܳܘܣ܂</div>
<div type="v" n="15">ܘܥܶܡܕ݁ܰܬ݂
ܗ݈ܘܳܬ݂ ܗܺܝ
ܘܰܒ݂ܢܰܝ
ܒ݁ܰܝܬ݁ܳܗ
ܘܒ݂ܳܥܝܳܐ
ܗ݈ܘܳܬ݂ ܡܶܢܰܢ
ܘܳܐܡܪܳܐ ܕ݁ܶܐܢ
ܗܽܘ
ܕ݁ܫܰܪܺܝܪܳܐܝܺܬ݂
ܬ݁ܟ݂ܺܝܠܺܝܢ
ܐܢ݈ܬ݁ܽܘܢ
ܕ݁ܗܰܝܡܢܶܬ݂
ܒ݁ܡܳܪܰܢ ܬ݁ܰܘ
ܫܪܰܘ ܠܟ݂ܽܘܢ
ܒ݁ܒ݂ܰܝܬ݁ܝ
ܘܣܰܓ݁ܺܝ
ܐܶܠܰܨܬ݂ܰܢ܂</div>
<div type="v" n="16">ܘܰܗܘܳܐ
ܕ݁ܟ݂ܰܕ݂
ܐܳܙܺܠ݈ܝܢܰܢ
ܠܒ݂ܶܝܬ݂
ܨܠܽܘܬ݂ܳܐ
ܦ݁ܶܓ݂ܥܰܬ݂
ܒ݁ܰܢ
ܥܠܰܝܡܬ݂ܳܐ
ܚܕ݂ܳܐ ܕ݁ܺܐܝܬ݂
ܗ݈ܘܳܐ ܠܳܗ
ܪܽܘܚܳܐ
ܕ݁ܩܶܨܡܶܐ
ܘܥܳܒ݂ܕ݁ܳܐ
ܗ݈ܘܳܬ݂
ܠܡܳܪܶܝܗ
ܬ݁ܶܐܓ݂ܽܘܪܬ݁ܳܐ
ܣܰܓ݁ܺܝܐܬ݂ܳܐ
ܒ݁ܩܶܨܡܳܐ
ܕ݁ܩܳܨܡܳܐ
ܗ݈ܘܳܬ݂܂</div>
<div type="v" n="17">ܘܳܐܬ݂ܝܳܐ
ܗ݈ܘܳܬ݂
ܒ݁ܳܬ݂ܰܪ
ܦ݁ܰܘܠܳܘܣ
ܘܒ݂ܳܬ݂ܪܢ
ܘܩܳܥܝܳܐ
ܗ݈ܘܳܬ݂
ܘܳܐܡܪܳܐ
ܗܳܠܶܝܢ
ܐ݈ܢܳܫܳܐ
ܥܰܒ݂ܕ݁ܰܘܗ݈ܝ
ܐܶܢܽܘܢ
ܕ݁ܰܐܠܳܗܳܐ
ܡܪܰܝܡܳܐ
ܘܰܡܣܰܒ݁ܪܺܝܢ
ܠܟ݂ܽܘܢ
ܐܽܘܪܚܳܐ
ܕ݁ܚܰܝܶܐ܂</div>
<div type="v" n="18">ܘܗܳܟ݂ܰܢܳܐ
ܥܳܒ݂ܕ݁ܳܐ
ܗ݈ܘܳܬ݂
ܝܰܘܡܳܬ݂ܳܐ
ܣܰܓ݁ܺܝܶܐܐ
ܘܶܐܬ݁ܬ݁ܦ݂ܺܝܪ
ܦ݁ܰܘܠܳܘܣ
ܘܶܐܡܰܪ ܠܳܗ
ܠܪܽܘܚܳܐ ܗܳܝ
ܦ݁ܳܩܶܕ݂ ܐ݈ܢܳܐ
ܠܶܟ݂ܝ ܒ݁ܰܫܡܶܗ
ܕ݁ܝܶܫܽܘܥ
ܡܫܺܝܚܳܐ
ܕ݁ܬ݂ܶܦ݁ܩܺܝܢ
ܡܶܢܳܗ ܘܒ݂ܳܗ
ܒ݁ܫܳܥܬ݂ܳܐ
ܢܶܦ݂ܩܰܬ݂܂</div>
<div type="v" n="19">ܘܟ݂ܰܕ݂
ܚܙܰܘ ܡܳܪܶܝܗ
ܕ݁ܰܢܦ݂ܰܩ ܠܶܗ
ܡܶܢܳܗ ܣܰܒ݂ܪܳܐ
ܕ݁ܬ݂ܶܐܓ݂ܽܘܪܬ݁ܗܽܘܢ
ܐܰܚܕ݁ܽܘܗ݈ܝ
ܠܦ݁ܰܘܠܳܘܣ
ܘܰܠܫܺܝܠܳܐ
ܘܰܢܓ݂ܰܕ݂ܘ
ܐܰܝܬ݁ܺܝܘ
ܐܶܢܽܘܢ
ܠܫܽܘܩܳܐ܂</div>
<div type="v" n="20">ܘܩܰܪܶܒ݂ܘ
ܐܶܢܽܘܢ
ܠܶܐܣܛܪܰܛܺܓ݂ܶܐ
ܘܰܠܪܺܫܶܐ
ܕ݁ܰܡܕ݂ܺܝܢ݈ܬ݁ܳܐ
ܘܳܐܡܪܺܝܢ
ܗ݈ܘܰܘ
ܕ݁ܗܳܠܶܝܢ
ܐ݈ܢܳܫܳܐ
ܡܕ݂ܰܠܚܺܝܢ ܠܳܗ
ܠܰܡܕ݂ܺܝܢ݈ܬ݁ܰܢ
ܡܶܛܽܠ
ܕ݁ܺܝܗܽܘܕ݂ܳܝܶܐ
ܐܶܢܽܘܢ܂</div>
<div type="v" n="21">ܘܡܰܟ݂ܪܙܺܝܢ
ܠܰܢ ܥܝܳܕ݂ܶܐ
ܐܰܝܠܶܝܢ ܕ݁ܠܳܐ
ܡܰܦ݁ܰܣ ܠܰܢ
ܠܰܡܩܰܒ݁ܳܠܽܘ
ܘܰܠܡܶܥܒ݁ܰܕ݂
ܡܶܛܽܠ
ܕ݁ܪܽܗ݈ܘܡܳܝܶܐ
ܚ݈ܢܰܢ܂</div>
<div type="v" n="22">ܘܟ݂ܶܢܫܳܐ
ܣܰܓ݁ܺܝܳܐܐ
ܐܶܬ݂ܟ݁ܰܢܰܫܘ
ܥܠܰܝܗܽܘܢ
ܗܳܝܕ݁ܶܝܢ
ܐܶܣܛܪܰܛܺܓ݂ܶܐ
ܣܰܕ݁ܶܩܘ
ܢܰܚܬ݁ܰܝܗܽܘܢ
ܘܰܦ݂ܩܰܕ݂ܘ
ܕ݁ܰܢܢܰܓ݁ܕ݂ܽܘܢ
ܐܶܢܽܘܢ܂</div>
<div type="v" n="23">ܘܟ݂ܰܕ݂
ܢܰܓ݁ܶܕ݂ܘ
ܐܶܢܽܘܢ ܣܰܓ݁ܺܝ
ܐܰܪܡܺܝܘ
ܐܶܢܽܘܢ ܒ݁ܶܝܬ݂
ܐܰܣܺܝܪܶܐ
ܘܦ݂ܰܩܶܕ݂ܘ
ܠܢܳܛܰܪ ܒ݁ܶܝܬ݂
ܐܰܣܺܝܪܶܐ
ܕ݁ܢܶܛܰܪ
ܐܶܢܽܘܢ
ܙܗܺܝܪܳܐܝܺܬ݂܂</div>
<div type="v" n="24">ܗܽܘ ܕ݁ܶܝܢ
ܟ݁ܰܕ݂ ܩܰܒ݁ܶܠ
ܗܳܢܳܐ
ܦ݁ܽܘܩܕ݁ܳܢܳܐ
ܐܰܥܶܠ ܚܒ݂ܰܫ
ܐܶܢܽܘܢ
ܒ݁ܒ݂ܰܝܬ݁ܳܐ
ܓ݁ܰܘܳܝܳܐ
ܕ݁ܒ݂ܶܝܬ݂
ܐܰܣܺܝܪܶܐ
ܘܶܐܣܰܪ
ܪܶܓ݂ܠܰܝܗܽܘܢ
ܒ݁ܣܰܕ݁ܳܐ܂</div>
<div type="v" n="25">ܘܰܒ݂ܦ݂ܶܠܓ݂ܶܗ
ܕ݁ܠܺܠܝܳܐ
ܦ݁ܰܘܠܳܘܣ
ܘܫܺܝܠܳܐ
ܡܨܰܠܶܝܢ ܗ݈ܘܰܘ
ܘܰܡܫܰܒ݁ܚܺܝܢ
ܗ݈ܘܰܘ
ܠܰܐܠܳܗܳܐ
ܘܫܳܡܥܺܝܢ
ܗ݈ܘܰܘ ܠܗܽܘܢ
ܐܰܣܺܝܪܶܐ܂</div>
<div type="v" n="26">ܘܡܶܢ
ܫܶܠܝܳܐ ܙܰܘܥܳܐ
ܪܰܒ݁ܳܐ ܗܘܳܐ
ܘܶܐܬ݁ܬ݁ܙܺܝܥ
ܫܶܬ݂ܶܐܣܶܐ
ܕ݁ܒ݂ܶܝܬ݂
ܐܰܣܺܝܪܶܐ
ܘܶܐܬ݂ܦ݁ܬ݂ܰܚܘ
ܡܶܚܕ݂ܳܐ
ܬ݁ܰܪܥܶܐ
ܟ݁ܽܠܗܽܘܢ
ܘܰܐܣܽܘܪܰܝܗܽܘܢ
ܕ݁ܟ݂ܽܠܗܽܘܢ
ܐܶܫܬ݁ܪܺܝܘ܂</div>
<div type="v" n="27">ܘܟ݂ܰܕ݂
ܐܶܬ݁ܬ݁ܥܺܝܪ
ܢܳܛܰܪ ܒ݁ܶܝܬ݂
ܐܰܣܺܝܪܶܐ
ܘܰܚܙܳܐ
ܕ݁ܰܦ݂ܬ݂ܺܝܚܺܝܢ
ܬ݁ܰܪܥܶܐ
ܕ݁ܒ݂ܶܝܬ݂
ܐܰܣܺܝܪܶܐ
ܢܣܰܒ݂
ܣܰܦ݂ܣܺܪܳܐ
ܘܰܒ݂ܥܳܐ
ܕ݁ܢܶܩܛܽܘܠ
ܢܰܦ݂ܫܶܗ ܡܶܛܽܠ
ܕ݁ܣܳܒ݂ܰܪ
ܗ݈ܘܳܐ
ܕ݁ܰܥܪܰܩܘ
ܠܗܽܘܢ
ܐܰܣܺܝܪܶܐ܂</div>
<div type="v" n="28">ܘܰܩܪܳܝܗ݈ܝ
ܦ݁ܰܘܠܳܘܣ
ܒ݁ܩܳܠܳܐ ܪܳܡܳܐ
ܘܶܐܡܰܪ ܠܶܗ
ܠܳܐ ܬ݁ܶܥܒ݁ܶܕ݂
ܠܢܰܦ݂ܫܳܟ݂
ܡܶܕ݁ܶܡ
ܕ݁ܒ݂ܺܝܫ ܡܶܛܽܠ
ܕ݁ܟ݂ܽܠܰܢ
ܗܳܪܟ݁ܳܐ
ܚܢܰܢ܂</div>
<div type="v" n="29">ܘܰܐܢܗܰܪ
ܠܶܗ ܫܪܳܓ݂ܳܐ
ܘܰܫܘܰܪ ܘܥܰܠ
ܟ݁ܰܕ݂ ܪܳܐܶܬ݂
ܘܰܢܦ݂ܰܠ ܥܰܠ
ܪܶܓ݂ܠܰܝܗܽܘܢ
ܕ݁ܦ݁ܰܘܠܳܘܣ
ܘܰܕ݂ܫܺܝܠܳܐ܂</div>
<div type="v" n="30">ܘܰܐܦ݁ܶܩ
ܐܶܢܽܘܢ ܠܒ݂ܰܪ
ܘܶܐܡܰܪ ܗ݈ܘܳܐ
ܠܗܽܘܢ ܡܳܪܰܝ
ܡܳܢܳܐ ܘܳܠܶܐ
ܠܺܝ ܠܡܶܥܒ݁ܰܕ݂
ܐܰܝܟ݂
ܕ݁ܺܐܚܶܐ܂</div>
<div type="v" n="31">ܘܗܶܢܽܘܢ
ܐܳܡܪܺܝܢ ܗ݈ܘܰܘ
ܠܶܗ ܗܰܝܡܶܢ
ܒ݁ܡܳܪܰܢ
ܝܶܫܽܘܥ
ܡܫܺܝܚܳܐ
ܘܬ݂ܺܚܶܐ
ܐܰܢ݈ܬ݁
ܘܒ݂ܰܝܬ݁ܳܟ݂܂</div>
<div type="v" n="32">ܘܡܰܠܶܠܘ
ܥܰܡܶܗ ܡܶܠܬ݂ܳܐ
ܕ݁ܡܳܪܝܳܐ ܘܥܰܡ
ܟ݁ܽܠܗܽܘܢ
ܒ݁ܢܰܝ
ܒ݁ܰܝܬ݁ܶܗ܂</div>
<div type="v" n="33">ܘܒ݂ܳܗ
ܒ݁ܫܳܥܬ݂ܳܐ
ܒ݁ܶܗ ܒ݁ܠܺܠܝܳܐ
ܕ݁ܒ݂ܰܪ ܐܰܣܚܺܝ
ܐܶܢܽܘܢ ܡܶܢ
ܢܶܓ݂ܕ݁ܗܽܘܢ
ܘܒ݂ܰܪ ܫܳܥܬ݂ܶܗ
ܥܡܰܕ݂ ܗܽܘ
ܘܰܒ݂ܢܰܝ
ܒ݁ܰܝܬ݁ܶܗ
ܟ݁ܽܠܗܽܘܢ܂</div>
<div type="v" n="34">ܘܰܕ݂ܒ݂ܰܪ
ܐܰܣܶܩ ܐܶܢܽܘܢ
ܠܒ݂ܰܝܬ݁ܶܗ
ܘܣܳܡ ܠܗܽܘܢ
ܦ݁ܳܬ݂ܽܘܪܳܐ
ܘܪܳܘܶܙ ܗ݈ܘܳܐ
ܗܽܘ ܘܰܒ݂ܢܰܝ
ܒ݁ܰܝܬ݁ܶܗ
ܒ݁ܗܰܝܡܳܢܽܘܬ݂ܳܐ
ܕ݁ܰܐܠܳܗܳܐ܂</div>
<div type="v" n="35">ܘܟ݂ܰܕ݂
ܗܘܳܐ ܨܰܦ݂ܪܳܐ
ܫܰܕ݁ܰܪܘ
ܐܶܣܛܪܰܛܺܓ݂ܶܐ
ܠܫܳܩܠܰܝ
ܫܰܒ݂ܛܶܐ
ܕ݁ܢܺܐܡܪܽܘܢ
ܠܪܰܒ݁
ܐܰܣܺܝܪܶܐ ܫܪܺܝ
ܠܗܳܠܶܝܢ
ܐ݈ܢܳܫܳܐ܂</div>
<div type="v" n="36">ܘܟ݂ܰܕ݂
ܫܡܰܥ ܪܰܒ݁
ܒ݁ܶܝܬ݂
ܐܰܣܺܝܪܶܐ ܥܰܠ
ܐܶܡܰܪ ܠܶܗ ܗܺܝ
ܗܳܕ݂ܶܐ
ܡܶܠܬ݂ܳܐ
ܠܦ݁ܰܘܠܳܘܣ
ܕ݁ܫܰܕ݁ܰܪܘ
ܐܶܣܛܪܰܛܺܓ݂ܶܐ
ܐܰܝܟ݂
ܕ݁ܬ݂ܶܫܬ݁ܪܽܘܢ
ܘܗܳܫܳܐ ܦ݁ܽܘܩܘ
ܙܶܠܘ
ܒ݁ܰܫܠܳܡܳܐ܂</div>
<div type="v" n="37">ܐܳܡܰܪ ܠܶܗ
ܦ݁ܰܘܠܳܘܣ
ܕ݁ܠܳܐ ܣܰܟ݂ܠܽܘ
ܢܰܓ݁ܕ݂ܽܘܢ
ܠܥܺܝܢ ܥܳܠܡܳܐ
ܟ݁ܽܠܶܗ
ܠܐ݈ܢܳܫܳܐ
ܪܽܗ݈ܘܡܳܝܶܐ
ܘܰܐܪܡܝܽܘܢ
ܒ݁ܶܝܬ݂
ܐܰܣܺܝܪܶܐ
ܘܗܳܫܳܐ
ܡܰܛܫܝܳܐܝܺܬ݂
ܡܰܦ݁ܩܺܝܢ ܠܰܢ
ܠܳܐ ܓ݁ܶܝܪ
ܐܶܠܳܐ ܗܶܢܽܘܢ
ܢܺܐܬ݂ܽܘܢ
ܢܰܦ݁ܩܽܘܢܳܢ܂</div>
<div type="v" n="38">ܘܶܐܙܰܠܘ
ܫܳܩܠܰܝ
ܫܰܒ݂ܛܶܐ
ܘܶܐܡܰܪܘ
ܠܶܐܣܛܪܰܛܺܓ݂ܶܐ
ܡܶܠܶܐ ܗܳܠܶܝܢ
ܕ݁ܶܐܬ݂ܶܐܡܰܪ
ܠܗܽܘܢ ܘܟ݂ܰܕ݂
ܫܡܰܥܘ
ܕ݁ܪܽܗ݈ܘܡܳܝܶܐ
ܐܶܢܽܘܢ
ܕ݁ܚܶܠܘ܂</div>
<div type="v" n="39">ܘܶܐܬ݂ܰܘ
ܠܘܳܬ݂ܗܽܘܢ
ܘܰܒ݂ܥܰܘ
ܡܶܢܗܽܘܢ
ܕ݁ܢܶܦ݁ܩܽܘܢ
ܘܰܢܫܰܢܽܘܢ
ܠܗܽܘܢ ܡܶܢ
ܡܕ݂ܺܝܢ݈ܬ݁ܳܐ܂</div>
<div type="v" n="40">ܘܟ݂ܰܕ݂
ܢܦ݂ܰܩܘ ܡܶܢ
ܒ݁ܶܝܬ݂
ܐܰܣܺܝܪܶܐ ܥܰܠܘ
ܠܘܳܬ݂
ܠܽܘܕ݂ܺܝܰܐ
ܘܰܚܙܰܘ ܬ݁ܰܡܳܢ
ܠܰܐܚܶܐ
ܘܒ݂ܰܝܰܐܘ
ܐܶܢܽܘܢ
ܘܰܢܦ݂ܰܩܘ܂</div>
</div>
<div type="ch" n="17">
<div type="title" n="title"> ܀ ܦܪܟܣܣ
ܕܫܠܝ̈ܚܐ ܝܙܙ </div>
<div type="v" n="1">ܘܰܥܒ݂ܰܪܘ
ܥܰܠ
ܐܰܡܦ݂ܺܝܦ݁ܳܘܠܺܝܣ
ܘܰܐܦ݁ܳܠܳܘܢܺܝܰܐ
ܡܕ݂ܺܝܢܳܬ݂ܳܐ
ܘܶܐܬ݂ܰܘ
ܠܬ݂ܶܣܰܠܳܘܢܺܝܩܺܐ
ܐܰܝܟ݁ܳܐ
ܕ݁ܺܐܝܬ݂ ܗ݈ܘܳܐ
ܟ݁ܢܽܘܫܬ݁ܳܐ
ܕ݁ܺܝܗܽܘܕ݂ܳܝܶܐ܂</div>
<div type="v" n="2">ܘܥܰܠ
ܦ݁ܰܘܠܳܘܣ
ܐܰܝܟ݁ܰܢܳܐ
ܕ݁ܰܡܥܳܕ݂
ܗ݈ܘܳܐ
ܠܘܳܬ݂ܗܽܘܢ
ܘܫܰܒ݁ܶܐ
ܬ݁ܠܳܬ݂ ܡܰܠܶܠ
ܥܰܡܗܽܘܢ ܡܶܢ
ܟ݁ܬ݂ܳܒ݂ܶܐ܂</div>
<div type="v" n="3">ܟ݁ܰܕ݂
ܡܦ݂ܰܫܶܩ ܗ݈ܘܳܐ
ܘܰܡܚܰܘܶܐ
ܕ݁ܰܥܬ݂ܺܝܕ݂
ܗ݈ܘܳܐ ܡܫܺܝܚܳܐ
ܕ݁ܢܶܚܰܫ
ܘܕ݂ܰܢܩܽܘܡ ܡܶܢ
ܒ݁ܶܝܬ݂
ܡܺܝܬ݂ܶܐ
ܘܗܽܘܝܽܘ
ܝܶܫܽܘܥ
ܡܫܺܝܚܳܐ ܗܳܢܳܐ
ܕ݁ܰܡܣܰܒ݁ܰܪ
ܐ݈ܢܳܐ
ܠܟ݂ܽܘܢ܂</div>
<div type="v" n="4">ܘܐ݈ܢܳܫܺܝܢ
ܡܶܢܗܽܘܢ
ܗܰܝܡܶܢܘ
ܘܰܢܩܶܦ݂ܘ
ܠܦ݁ܰܘܠܳܘܣ
ܘܰܠܫܺܝܠܳܐ
ܘܣܰܓ݁ܺܝܶܐܐ
ܡܶܢ ܝܰܘܢܳܝܶܐ
ܐܰܝܠܶܝܢ
ܕ݁ܕ݂ܳܚܠܺܝܢ
ܗ݈ܘܰܘ ܡܶܢ
ܐܰܠܳܗܳܐ ܘܳܐܦ݂
ܢܶܫܶܐ
ܝܺܕ݂ܺܝܥܳܬ݂ܳܐ
ܠܳܐ
ܙܥܽܘܪܝܳܢ܂</div>
<div type="v" n="5">ܘܰܚܣܰܡܘ
ܗ݈ܘܰܘ
ܝܺܗܽܘܕ݂ܳܝܶܐ
ܘܰܐܩܶܦ݂ܘ
ܠܗܽܘܢ ܐ݈ܢܳܫܳܐ
ܒ݁ܺܝܫܶܐ ܡܶܢ
ܫܽܘܩܶܐ
ܕ݁ܰܡܕ݂ܺܝܢ݈ܬ݁ܳܐ
ܘܰܥܒ݂ܰܕ݂ܘ
ܐܳܟ݂ܠܳܘܣ
ܣܰܓ݁ܺܝܳܐܐ
ܘܕ݂ܰܠܰܚܘ
ܗ݈ܘܰܘ
ܠܰܡܕ݂ܺܝܢ݈ܬ݁ܳܐ
ܘܶܐܬ݂ܰܘ ܘܩܳܡܘ
ܠܗܽܘܢ ܥܰܠ
ܒ݁ܰܝܬ݁ܶܗ
ܕ݁ܺܐܝܰܣܳܘܢ
ܘܒ݂ܳܥܶܝܢ
ܗ݈ܘܰܘ
ܕ݁ܢܰܦ݁ܩܽܘܢ
ܐܶܢܽܘܢ ܡܶܢ
ܬ݁ܰܡܳܢ
ܘܢܰܫܠܡܽܘܢ
ܐܶܢܽܘܢ
ܠܳܐܟ݂ܠܳܘܣ܂</div>
<div type="v" n="6">ܘܟ݂ܰܕ݂ ܠܳܐ
ܐܶܫܟ݁ܰܚܘ
ܐܶܢܽܘܢ ܬ݁ܰܡܳܢ
ܓ݁ܰܪܽܘܗ݈ܝ
ܗ݈ܘܰܘ
ܠܺܐܝܰܣܳܘܢ
ܘܠܰܐܚܶܐ
ܕ݁ܺܐܝܬ݂ ܗ݈ܘܰܘ
ܬ݁ܰܡܳܢ
ܘܰܐܝܬ݁ܺܝܘ
ܐܶܢܽܘܢ ܠܘܳܬ݂
ܪܺܫܶܐ
ܕ݁ܰܡܕ݂ܺܝܢ݈ܬ݁ܳܐ
ܟ݁ܰܕ݂ ܩܳܥܶܝܢ
ܗ݈ܘܰܘ
ܕ݁ܗܳܠܶܝܢ
ܐܶܢܽܘܢ
ܕ݁ܰܠܟ݂ܽܠܳܗ
ܐܰܪܥܳܐ
ܕ݁ܰܠܰܚܘ ܘܗܳܐ
ܬ݁ܽܘܒ݂
ܠܗܳܪܟ݁ܳܐ
ܐܶܬ݂ܰܘ܂</div>
<div type="v" n="7">ܘܰܡܩܰܒ݁ܠܳܢܗܽܘܢ
ܗܳܢܰܘ
ܐܺܝܰܣܳܘܢ
ܘܟ݂ܽܠܗܽܘܢ
ܗܳܠܶܝܢ
ܠܽܘܩܒ݂ܰܠ
ܦ݁ܽܘܩܕ݁ܳܢܰܘܗ݈ܝ
ܕ݁ܩܶܣܰܪ
ܩܳܝܡܺܝܢ ܟ݁ܰܕ݂
ܐܳܡܪܺܝܢ
ܕ݁ܺܐܝܬ݂
ܡܰܠܟ݁ܳܐ
ܐ݈ܚܪܺܢܳܐ
ܝܶܫܽܘܥ܂</div>
<div type="v" n="8">ܐܶܬ݁ܕ݁ܰܠܰܚܘ
ܕ݁ܶܝܢ ܪܺܫܶܐ
ܕ݁ܰܡܕ݂ܺܝܢ݈ܬ݁ܳܐ
ܘܟ݂ܽܠܶܗ ܥܰܡܳܐ
ܟ݁ܰܕ݂ ܫܡܰܥܘ
ܗܳܠܶܝܢ܂</div>
<div type="v" n="9">ܘܰܢܣܰܒ݂ܘ
ܥܰܪܳܒ݂ܶܐ ܡܶܢ
ܐܺܝܰܣܳܘܢ
ܘܳܐܦ݂ ܡܶܢ
ܐܰܚܶܐ
ܘܗܳܝܕ݁ܶܝܢ
ܫܪܰܘ ܐܶܢܽܘܢ܂</div>
<div type="v" n="10">ܐܰܚܶܐ
ܕ݁ܶܝܢ ܒ݁ܰܪ
ܫܳܥܬ݂ܶܗ ܒ݁ܶܗ
ܒ݁ܠܺܠܝܳܐ ܫܪܰܘ
ܠܦ݁ܰܘܠܳܘܣ
ܘܰܠܫܺܝܠܳܐ
ܠܒ݂ܶܪܳܘܰܐܐ
ܡܕ݂ܺܝܢ݈ܬ݁ܳܐ
ܘܟ݂ܰܕ݂ ܐܶܬ݂ܰܘ
ܠܬ݂ܰܡܳܢ
ܥܳܐܠܺܝܢ ܗ݈ܘܰܘ
ܠܰܟ݂ܢܽܘܫܬ݁ܳܐ
ܕ݁ܺܝܗܽܘܕ݂ܳܝܶܐ܂</div>
<div type="v" n="11">ܚܺܐܪܳܝܺܝܢ
ܗ݈ܘܰܘ ܓ݁ܶܝܪ
ܗܳܢܽܘܢ
ܝܺܗܽܘܕ݂ܳܝܶܐ
ܕ݁ܬ݂ܰܡܳܢ ܡܶܢ
ܝܺܗܽܘܕ݂ܳܝܶܐ
ܗܳܢܽܘܢ
ܕ݁ܺܐܝܬ݂ ܗ݈ܘܰܘ
ܒ݁ܬ݂ܶܣܰܠܳܘܢܺܝܩܺܐ
ܘܫܳܡܥܺܝܢ
ܗ݈ܘܰܘ ܡܶܢܗܽܘܢ
ܡܶܠܬ݂ܳܐ
ܟ݁ܽܠܝܽܘܡ
ܚܳܕ݂ܝܳܐܝܺܬ݂
ܟ݁ܰܕ݂
ܡܦ݂ܰܪܫܺܝܢ
ܗ݈ܘܰܘ ܡܶܢ
ܟ݁ܬ݂ܳܒ݂ܶܐ
ܕ݁ܶܐܢ ܗܳܠܶܝܢ
ܗܳܟ݂ܰܢܳܐ
ܐܺܝܬ݂ܰܝܗܶܝܢ܂</div>
<div type="v" n="12">ܘܣܰܓ݁ܺܝܶܐܐ
ܡܶܢܗܽܘܢ
ܗܰܝܡܶܢܘ
ܘܗܳܟ݂ܰܢܳܐ
ܐܳܦ݂ ܡܶܢ
ܝܰܘܢܳܝܶܐ
ܓ݁ܰܒ݂ܪܶܐ
ܣܰܓ݁ܺܝܶܐܐ
ܘܢܶܫܶܐ
ܝܺܕ݂ܺܝܥܳܬ݂ܳܐ܂</div>
<div type="v" n="13">ܘܟ݂ܰܕ݂
ܝܕ݂ܰܥܘ ܗܳܢܽܘܢ
ܝܺܗܽܘܕ݂ܳܝܶܐ
ܕ݁ܡܶܢ
ܬ݂ܶܣܰܠܳܘܢܺܝܩܺܐ
ܕ݁ܡܶܠܬ݂ܶܗ
ܕ݁ܰܐܠܳܗܳܐ
ܐܶܬ݂ܟ݁ܰܪܙܰܬ݂
ܡܶܢ ܦ݁ܰܘܠܳܘܣ
ܒ݁ܒ݂ܶܪܳܘܰܐܐ
ܡܕ݂ܺܝܢ݈ܬ݁ܳܐ
ܐܶܬ݂ܰܘ ܐܳܦ݂
ܠܬ݂ܰܡܳܢ ܘܠܳܐ
ܫܠܺܝܘ
ܠܰܡܙܳܥܽܘ
ܘܠܰܡܕ݂ܰܠܳܚܽܘ
ܠܐ݈ܢܳܫܽܘܬ݂ܳܐ܂</div>
<div type="v" n="14">ܘܰܠܦ݁ܰܘܠܳܘܣ
ܫܪܰܐܘܽܗ݈ܝ
ܐܰܚܶܐ
ܕ݁ܢܶܚܽܘܬ݂ ܠܶܗ
ܠܝܰܡܳܐ ܘܩܰܘܺܝ
ܗ݈ܘܳܐ ܒ݁ܳܗ
ܒ݁ܰܡܕ݂ܺܝܢ݈ܬ݁ܳܐ
ܗܳܝ ܫܺܝܠܳܐ
ܘܛܺܝܡܳܬ݂ܶܐܳܘܣ܂</div>
<div type="v" n="15">ܘܗܳܢܽܘܢ
ܕ݁ܶܐܬ݂ܠܰܘܺܝܘ
ܠܶܗ ܠܦ݁ܰܘܠܳܘܣ
ܐܶܬ݂ܰܘ ܥܰܡܶܗ
ܥܕ݂ܰܡܳܐ
ܠܰܐܬ݂ܺܢܳܘܣ
ܡܕ݂ܺܝܢ݈ܬ݁ܳܐ
ܘܟ݂ܰܕ݂
ܢܳܦ݂ܩܺܝܢ ܡܶܢ
ܨܶܐܕ݂ܰܘܗ݈ܝ
ܩܰܒ݁ܶܠܘ ܡܶܢܶܗ
ܐܶܓ݁ܰܪܬ݁ܳܐ
ܠܘܳܬ݂ ܫܺܝܠܳܐ
ܘܛܺܝܡܳܬ݂ܶܐܳܘܣ
ܕ݁ܒ݂ܰܥܓ݂ܰܠ
ܢܺܐܙܽܠ݈ܘܢ
ܠܘܳܬ݂ܶܗ܂</div>
<div type="v" n="16">ܗܽܘ ܕ݁ܶܝܢ
ܦ݁ܰܘܠܳܘܣ
ܟ݁ܰܕ݂ ܡܩܰܘܶܐ
ܗ݈ܘܳܐ
ܒ݁ܰܐܬ݂ܺܢܶܘܣ
ܡܶܬ݂ܡܰܪܡܰܪ
ܗ݈ܘܳܐ
ܒ݁ܪܽܘܚܶܗ
ܟ݁ܰܕ݂ ܚܳܙܶܐ
ܗ݈ܘܳܐ
ܕ݁ܰܡܕ݂ܺܝܢ݈ܬ݁ܳܐ
ܟ݁ܽܠܳܗ ܡܰܠܝܳܐ
ܦ݁ܬ݂ܰܟ݂ܪܶܐ܂</div>
<div type="v" n="17">ܘܰܡܡܰܠܶܠ
ܗ݈ܘܳܐ
ܒ݁ܰܟ݂ܢܽܘܫܬ݁ܳܐ
ܥܰܡ
ܝܺܗܽܘܕ݂ܳܝܶܐ
ܘܥܰܡ ܐܰܝܠܶܝܢ
ܕ݁ܕ݂ܳܚܠܺܝܢ
ܡܶܢ ܐܰܠܳܗܳܐ
ܘܰܒ݂ܫܽܘܩܳܐ
ܥܰܡ ܐܰܝܠܶܝܢ
ܕ݁ܡܶܣܬ݁ܰܩܒ݁ܠܺܝܢ
ܗ݈ܘܰܘ
ܟ݁ܽܠܝܽܘܡ܂</div>
<div type="v" n="18">ܘܳܐܦ݂
ܦ݁ܺܝܠܳܣܳܘܦ݂ܶܐ
ܕ݁ܡܶܢ
ܝܽܘܠܦ݁ܳܢܶܗ
ܕ݁ܶܐܦ݁ܺܝܩܳܘܪܳܣ
ܘܰܐ݈ܚܪܳܢܶܐ
ܕ݁ܡܶܬ݂ܩܪܶܝܢ
ܣܛܳܘܐܝܺܩܳܘ
ܕ݁ܳܪܫܺܝܢ
ܗ݈ܘܰܘ ܥܰܡܶܗ
ܘܐ݈ܢܳܫ ܐ݈ܢܳܫ
ܡܶܢܗܽܘܢ
ܐܳܡܪܺܝܢ ܗ݈ܘܰܘ
ܡܳܢܳܐ ܨܳܒ݂ܶܐ
ܗܳܢܳܐ ܡܠܰܩܶܛ
ܡܶܠܶܐ
ܘܰܐ݈ܚܪܳܢܶܐ
ܐܳܡܪܺܝܢ ܗ݈ܘܰܘ
ܕ݁ܰܐܠܳܗܶܐ
ܢܽܘܟ݂ܪܳܝܶܐ
ܡܰܟ݂ܪܶܙ ܡܶܛܽܠ
ܕ݁ܰܠܝܶܫܽܘܥ
ܘܠܰܩܝܳܡܬ݁ܶܗ
ܡܰܟ݂ܪܶܙ ܗ݈ܘܳܐ
ܠܗܽܘܢ܂</div>
<div type="v" n="19">ܘܰܐܚܕ݁ܽܘܗ݈ܝ
ܘܰܐܝܬ݁ܝܽܘܗ݈ܝ
ܠܒ݂ܶܝܬ݂
ܕ݁ܺܝܢܳܐ
ܕ݁ܡܶܬ݂ܩܪܶܐ
ܐܰܪܺܝܳܘܣ‌ܦ݁ܰܓ݂ܳܘܣ
ܟ݁ܰܕ݂ ܐܳܡܪܺܝܢ
ܠܶܗ
ܡܶܫܟ݁ܚܺܝܢܰܢ
ܠܡܶܕ݁ܰܥ ܡܳܢܰܘ
ܗܳܢܳܐ
ܝܽܘܠܦ݁ܳܢܳܐ
ܚܰܕ݂݈ܬ݂ܳܐ
ܕ݁ܡܰܟ݂ܪܶܙ
ܐܰܢ݈ܬ݁܂</div>
<div type="v" n="20">ܡܶܠܶܐ
ܓ݁ܶܝܪ
ܢܽܘܟ݂ܪܳܝܳܬ݂ܳܐ
ܙܳܪܰܥ ܐܰܢ݈ܬ݁
ܒ݁ܡܰܫܡܰܥܬ݂ܰܢ
ܘܨܳܒ݂ܶܝܢܰܢ
ܠܡܶܕ݁ܰܥ ܡܳܢܳܐ
ܐܶܢܶܝܢ
ܗܳܠܶܝܢ܂</div>
<div type="v" n="21">ܐܰܬ݂ܺܢܳܝܶܐ
ܕ݁ܶܝܢ
ܟ݁ܽܠܗܽܘܢ
ܘܰܐܝܠܶܝܢ
ܕ݁ܳܐܬ݂ܶܝܢ
ܠܬ݂ܰܡܳܢ
ܢܽܘܟ݂ܪܳܝܶܐ
ܥܰܠ ܡܶܕ݁ܶܡ
ܐ݈ܚܪܺܝܢ ܠܳܐ
ܒ݁ܛܺܝܠ ܠܗܽܘܢ
ܐܶܠܳܐ ܠܡܺܐܡܰܪ
ܘܰܠܡܶܫܡܰܥ
ܡܶܕ݁ܶܡ
ܚܕ݂ܶܬ݂܂</div>
<div type="v" n="22">ܘܟ݂ܰܕ݂
ܩܳܡ ܦ݁ܰܘܠܳܘܣ
ܒ݁ܰܐܪܺܝܳܘܣ‌ܦ݁ܰܓ݂ܳܘܣ
ܐܶܡܰܪ
ܓ݁ܰܒ݂ܪܶܐ
ܐܰܬ݂ܺܢܳܝܶܐ
ܚܳܙܶܐ ܐ݈ܢܳܐ
ܠܟ݂ܽܘܢ
ܕ݁ܰܒ݂ܟ݂ܽܠܗܶܝܢ
ܝܰܬ݁ܺܝܪܺܝܢ
ܐܢ݈ܬ݁ܽܘܢ
ܒ݁ܕ݂ܶܚܠܰܬ݂
ܫܺܐܕ݂ܶܐ܂</div>
<div type="v" n="23">ܟ݁ܰܕ݂
ܓ݁ܶܝܪ
ܡܶܬ݂ܟ݁ܪܶܟ݂
ܗ݈ܘܺܝܬ݂
ܘܚܳܙܶܐ
ܗ݈ܘܺܝܬ݂
ܒ݁ܶܝܬ݂
ܕ݁ܶܚܠܳܬ݂ܟ݂ܽܘܢ
ܐܶܫܟ݁ܚܶܬ݂
ܥܠܳܬ݂ܳܐ ܚܕ݂ܳܐ
ܕ݁ܰܟ݂ܬ݂ܺܝܒ݂
ܗ݈ܘܳܐ ܥܠܶܝܗ
ܕ݁ܰܐܠܳܗܳܐ
ܓ݁ܢܺܝܙܳܐ ܗܰܘ
ܗܳܟ݂ܺܝܠ
ܕ݁ܟ݂ܰܕ݂ ܠܳܐ
ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܳܚܠܺܝܢ
ܐܢ݈ܬ݁ܽܘܢ ܠܶܗ
ܠܶܗ ܠܗܳܢܳܐ
ܐܶܢܳܐ ܡܣܰܒ݁ܰܪ
ܐ݈ܢܳܐ
ܠܟ݂ܽܘܢ܂</div>
<div type="v" n="24">ܐܰܠܳܗܳܐ
ܓ݁ܶܝܪ
ܕ݁ܰܥܒ݂ܰܕ݂
ܥܳܠܡܳܐ ܘܟ݂ܽܠ
ܡܳܐ ܕ݁ܺܐܝܬ݂
ܒ݁ܶܗ ܘܗܽܘܝܽܘ
ܡܳܪܳܐ
ܕ݁ܰܫܡܰܝܳܐ
ܘܕ݂ܰܐܪܥܳܐ
ܒ݁ܗܰܝܟ݁ܠܶܐ
ܕ݁ܰܥܒ݂ܳܕ݂
ܐܺܝܕ݂ܰܝܳܐ ܠܳܐ
ܫܳܪܶܐ܂</div>
<div type="v" n="25">ܘܠܳܐ
ܡܶܫܬ݁ܰܡܰܫ ܡܶܢ
ܐܺܝܕ݂ܰܝ
ܒ݁ܢܰܝܢܳܫܳܐ
ܘܥܰܠ ܡܶܕ݁ܶܡ
ܠܳܐ ܣܢܺܝܩ
ܡܶܛܽܠ ܕ݁ܗܽܘ
ܝܰܗ݈ܒ݂
ܠܟ݂ܽܠܢܳܫ
ܚܰܝܶܐ
ܘܢܰܦ݂ܫܳܐ܂</div>
<div type="v" n="26">ܘܡܶܢ ܚܰܕ݂
ܕ݁ܶܡ ܥܒ݂ܰܕ݂
ܥܳܠܡܳܐ ܟ݁ܽܠܶܗ
ܕ݁ܰܒ݂ܢܰܝܢܳܫܳܐ
ܕ݁ܢܶܗܘܽܘܢ
ܥܳܡܪܺܝܢ ܥܰܠ
ܐܰܦ݁ܰܝ ܐܰܪܥܳܐ
ܟ݁ܽܠܳܗ
ܘܦ݂ܰܪܶܫ
ܙܰܒ݂ܢܶܐ
ܒ݁ܦ݂ܽܘܩܕ݁ܳܢܶܗ
ܘܣܳܡ ܬ݁ܚܽܘܡܶܐ
ܕ݁ܥܽܘܡܪܳܐ
ܕ݁ܰܒ݂ܢܰܝܢܳܫܳܐ܂</div>
<div type="v" n="27">ܕ݁ܢܶܗܘܽܘܢ
ܒ݁ܳܥܶܝܢ
ܠܰܐܠܳܗܳܐ
ܘܰܡܥܰܩܒ݂ܺܝܢ
ܘܡܶܢ
ܒ݁ܶܪܝܳܬ݂ܶܗ
ܡܶܫܟ݁ܚܺܝܢ ܠܶܗ
ܡܶܛܽܠ ܕ݁ܳܐܦ݂
ܠܳܐ ܗ݈ܘܳܐ
ܪܰܚܺܝܩ ܡܶܢ
ܟ݁ܽܠ ܡܶܢܰܢ܂</div>
<div type="v" n="28">ܒ݁ܶܗ ܗ݈ܽܘ
ܓ݁ܶܝܪ
ܚܰܝܺܝܢܰܢ
ܘܡܶܬ݁ܬ݁ܙܺܝܥܺܝܢܰܢ
ܘܺܐܝܬ݂ܰܝܢ
ܐܰܝܟ݂ ܕ݁ܳܐܦ݂
ܐ݈ܢܳܫܳܐ ܡܶܢ
ܚܰܟ݁ܺܝܡܶܐ
ܕ݁ܰܠܘܳܬ݂ܟ݂ܽܘܢ
ܐܶܡܰܪܘ
ܕ݁ܡܶܢܶܗ ܗ݈ܽܘ
ܛܽܘܗܡܰܢ܂</div>
<div type="v" n="29">ܐ݈ܢܳܫܳܐ
ܗܳܟ݂ܺܝܠ
ܕ݁ܛܽܘܗܡܰܢ ܡܶܢ
ܐܰܠܳܗܳܐ ܗ݈ܘ
ܠܳܐ
ܚܰܝܳܒ݂ܺܝܢܰܢ
ܠܡܶܣܒ݁ܰܪ
ܕ݁ܰܠܕ݂ܰܗܒ݂ܳܐ
ܐܰܘ ܠܣܺܐܡܳܐ
ܐܰܘ ܠܟ݂ܺܐܦ݂ܳܐ
ܕ݁ܰܓ݂ܠܺܝܦ݂ܳܐ
ܒ݁ܽܐܘܡܳܢܽܘܬ݂ܳܐ
ܘܒ݂ܺܝܕ݂ܰܥܬ݂ܳܐ
ܕ݁ܒ݂ܰܪܢܳܫܳܐ
ܕ݁ܳܡܝܳܐ
ܐܰܠܳܗܽܘܬ݂ܳܐ܂</div>
<div type="v" n="30">ܙܰܒ݂ܢܶܐ
ܓ݁ܶܝܪ
ܕ݁ܛܳܥܝܽܘܬ݂ܳܐ
ܐܰܥܒ݁ܰܪ
ܐܰܠܳܗܳܐ
ܘܰܒ݂ܙܰܒ݂ܢܳܐ
ܗܳܢܳܐ
ܡܦ݂ܰܩܶܕ݂
ܠܟ݂ܽܠܗܽܘܢ
ܒ݁ܢܰܝܢܳܫܳܐ
ܕ݁ܟ݂ܽܠ ܐ݈ܢܳܫ
ܒ݁ܟ݂ܽܠ
ܕ݁ܽܘܟ݁ܳܐ
ܢܬ݂ܽܘܒ݂܂</div>
<div type="v" n="31">ܡܶܛܽܠ
ܕ݁ܰܐܩܺܝܡ
ܝܰܘܡܳܐ ܕ݁ܒ݂ܶܗ
ܥܬ݂ܺܝܕ݂
ܕ݁ܰܢܕ݂ܽܘܢ
ܐܰܪܥܳܐ ܟ݁ܽܠܳܗ
ܒ݁ܟ݂ܺܐܢܽܘܬ݂ܳܐ
ܒ݁ܝܰܕ݂
ܓ݁ܰܒ݂ܪܳܐ
ܐܰܝܢܳܐ
ܕ݁ܰܦ݂ܪܰܫ
ܘܰܐܦ݂ܢܺܝ
ܠܟ݂ܽܠ ܐ݈ܢܳܫ
ܠܗܰܝܡܳܢܽܘܬ݂ܶܗ
ܒ݁ܕ݂ܰܐܩܺܝܡܶܗ
ܡܶܢ ܒ݁ܶܝܬ݂
ܡܺܝܬ݂ܶܐ܂</div>
<div type="v" n="32">ܘܟ݂ܰܕ݂
ܫܡܰܥܘ
ܩܝܳܡܬ݁ܳܐ
ܕ݁ܡܶܢ ܒ݁ܶܝܬ݂
ܡܺܝܬ݂ܶܐ
ܡܶܢܗܽܘܢ
ܡܡܰܝܩܺܝܢ
ܗ݈ܘܰܘ
ܘܡܶܢܗܽܘܢ
ܐܳܡܪܺܝܢ ܗ݈ܘܰܘ
ܒ݁ܰܙܒ݂ܰܢ
ܐ݈ܚܪܺܝܢ
ܫܳܡܥܺܝܢܰܢ
ܠܳܟ݂ ܥܰܠ
ܗܳܕ݂ܶܐ܂</div>
<div type="v" n="33">ܘܗܳܟ݂ܰܢܳܐ
ܢܦ݂ܰܩ
ܦ݁ܰܘܠܳܘܣ ܡܶܢ
ܒ݁ܰܝܢܳܬ݂ܗܽܘܢ܂</div>
<div type="v" n="34">ܘܐ݈ܢܳܫܺܝܢ
ܡܶܢܗܽܘܢ
ܢܰܩܦ݁ܽܘܗ݈ܝ
ܘܗܰܝܡܶܢܘ ܚܰܕ݂
ܕ݁ܶܝܢ ܡܶܢܗܽܘܢ
ܐܺܝܬ݂ܰܘܗ݈ܝ
ܗ݈ܘܳܐ
ܕ݁ܺܝܳܢܽܘܣܺܝܳܘܣ
ܡܶܢ ܕ݁ܰܝܳܢܶܐ
ܕ݁ܰܐܪܺܝܳܘܣ‌ܦ݁ܰܓ݂ܳܘܣ
ܘܰܐܢ݈ܬ݁ܬ݂ܳܐ
ܚܕ݂ܳܐ ܕ݁ܰܫܡܳܗ
ܗܘܳܐ
ܕ݁ܰܡܰܪܺܝܣ
ܘܰܐ݈ܚܪܳܢܶܐ
ܥܰܡܗܽܘܢ܂</div>
</div>
<div type="ch" n="18">
<div type="title" n="title"> ܀ ܦܪܟܣܣ
ܕܫܠܝ̈ܚܐ ܝܚܚ </div>
<div type="v" n="1">ܘܟ݂ܰܕ݂
ܢܦ݂ܰܩ
ܦ݁ܰܘܠܳܘܣ ܡܶܢ
ܐܰܬ݂ܺܢܶܘܣ
ܐܶܬ݂ܳܐ ܠܶܗ
ܠܩܳܘܪܺܢܬ݂ܳܘܣ܂</div>
<div type="v" n="2">ܘܶܐܫܟ݁ܰܚ
ܬ݁ܰܡܳܢ
ܓ݁ܰܒ݂ܪܳܐ ܚܰܕ݂
ܝܺܗܽܘܕ݂ܳܝܳܐ
ܕ݁ܰܫܡܶܗ ܗܘܳܐ
ܐܰܩܶܠܳܘܣ
ܕ݁ܺܐܝܬ݂ܰܘܗ݈ܝ
ܗ݈ܘܳܐ ܡܶܢ
ܦ݁ܳܢܛܳܘܣ
ܐܰܬ݂ܪܳܐ
ܕ݁ܒ݂ܶܗ ܒ݁ܗܰܘ
ܙܰܒ݂ܢܳܐ
ܐܶܬ݂ܳܐ ܗ݈ܘܳܐ
ܡܶܢ ܐܰܬ݂ܪܳܐ
ܕ݁ܺܐܝܛܰܠܺܝܰܐ
ܗ݈ܘ
ܘܰܦ݁ܪܺܝܣܩܺܠܰܐ
ܐܰܢ݈ܬ݁ܬ݂ܶܗ
ܡܶܛܽܠ
ܕ݁ܰܦ݂ܩܰܕ݂
ܗ݈ܘܳܐ
ܩܠܰܘܕ݂ܺܝܳܘܣ
ܩܶܣܰܪ
ܕ݁ܢܶܦ݁ܩܽܘܢ
ܟ݁ܽܠܗܽܘܢ
ܝܺܗܽܘܕ݂ܳܝܶܐ
ܡܶܢ ܪܽܗ݈ܘܡܺܐ
ܘܶܐܬ݂ܩܰܪܰܒ݂
ܠܘܳܬ݂ܗܽܘܢ܂</div>
<div type="v" n="3">ܘܡܶܛܽܠ
ܕ݁ܒ݂ܰܪ
ܐܽܘܡܳܢܽܘܬ݂ܗܽܘܢ
ܗ݈ܘܳܐ ܫܪܳܐ
ܠܶܗ ܠܘܳܬ݂ܗܽܘܢ
ܘܦ݂ܳܠܰܚ ܗ݈ܘܳܐ
ܥܰܡܗܽܘܢ
ܒ݁ܽܐܘܡܳܢܽܘܬ݂ܗܽܘܢ
ܕ݁ܶܝܢ
ܠܳܘܠܳܪܶܐ
ܗܘܰܘ܂</div>
<div type="v" n="4">ܘܰܡܡܰܠܶܠ
ܗ݈ܘܳܐ
ܒ݁ܰܟ݂ܢܽܘܫܬ݁ܳܐ
ܒ݁ܟ݂ܽܠ ܫܰܒ݁ܳܐ
ܘܰܡܦ݁ܺܝܣ
ܗ݈ܘܳܐ
ܠܺܝܗܽܘܕ݂ܳܝܶܐ
ܘܰܠܚܰܢܦ݁ܶܐ܂</div>
<div type="v" n="5">ܘܟ݂ܰܕ݂
ܐܶܬ݂ܰܘ ܗ݈ܘܰܘ
ܡܶܢ
ܡܰܩܶܕ݂ܳܘܢܺܝܰܐ
ܫܺܝܠܳܐ
ܘܛܺܝܡܳܬ݂ܶܐܳܘܣ
ܐܰܠܺܝܨ ܗ݈ܘܳܐ
ܒ݁ܡܶܠܬ݂ܳܐ ܗ݈ܘ
ܦ݁ܰܘܠܳܘܣ
ܡܶܛܽܠ
ܕ݁ܩܳܝܡܺܝܢ
ܗ݈ܘܰܘ
ܠܩܽܘܒ݂ܠܶܗ
ܝܺܗܽܘܕ݂ܳܝܶܐ
ܘܰܡܓ݂ܰܕ݁ܦ݂ܺܝܢ
ܗ݈ܘܰܘ ܟ݁ܰܕ݂
ܡܣܰܗܶܕ݂ ܗ݈ܘܳܐ
ܠܗܽܘܢ
ܕ݁ܝܶܫܽܘܥ
ܗܽܘܝܽܘ
ܡܫܺܝܚܳܐ܂</div>
<div type="v" n="6">ܘܰܢܦ݂ܰܨ
ܡܳܐܢܰܘܗ݈ܝ
ܘܶܐܡܰܪ ܠܗܽܘܢ
ܡܶܢ ܗܳܫܳܐ
ܐܶܢܳܐ ܕ݁ܟ݂ܶܐ
ܐ݈ܢܳܐ ܐܳܙܶܠ
ܐ݈ܢܳܐ ܠܺܝ
ܠܘܳܬ݂
ܥܰܡ݈ܡܶܐ܂</div>
<div type="v" n="7">ܘܰܢܦ݂ܰܩ
ܡܶܢ ܬ݁ܰܡܳܢ
ܘܥܰܠ
ܠܒ݂ܰܝܬ݁ܶܗ
ܕ݁ܓ݂ܰܒ݂ܪܳܐ
ܕ݁ܰܫܡܶܗ
ܛܺܛܳܘܣ ܐܰܝܢܳܐ
ܕ݁ܕ݂ܳܚܶܠ
ܗ݈ܘܳܐ ܡܶܢ
ܐܰܠܳܗܳܐ
ܘܒ݂ܰܝܬ݁ܶܗ
ܢܰܩܺܝܦ݂ ܗ݈ܘܳܐ
ܠܰܟ݂ܢܽܘܫܬ݁ܳܐ܂</div>
<div type="v" n="8">ܘܰܟ݁ܪܺܝܣܦ݁ܳܘܣ
ܪܰܒ݁
ܟ݁ܢܽܘܫܬ݁ܳܐ
ܗܰܝܡܶܢ ܗ݈ܘܳܐ
ܒ݁ܡܳܪܰܢ ܗܽܘ
ܘܰܒ݂ܢܰܝ
ܒ݁ܰܝܬ݁ܶܗ
ܟ݁ܽܠܗܽܘܢ
ܘܣܰܓ݁ܺܝܶܐܐ
ܩܳܘܪܺܢܬ݂ܳܝܶܐ
ܫܳܡܥܺܝܢ ܗ݈ܘܰܘ
ܘܰܡܗܰܝܡܢܺܝܢ
ܒ݁ܰܐܠܳܗܳܐ
ܘܥܳܡܕ݁ܺܝܢ܂</div>
<div type="v" n="9">ܘܶܐܡܰܪ
ܡܳܪܝܳܐ
ܒ݁ܚܶܙܘܳܐ
ܠܦ݁ܰܘܠܳܘܣ ܠܳܐ
ܬ݁ܶܕ݂ܚܰܠ
ܐܶܠܳܐ ܡܰܠܶܠ
ܘܠܳܐ
ܬ݁ܶܫܬ݁ܽܘܩ܂</div>
<div type="v" n="10">ܡܶܛܽܠ
ܕ݁ܶܐܢܳܐ
ܥܰܡܳܟ݂ ܐ݈ܢܳܐ
ܘܐ݈ܢܳܫ ܠܳܐ
ܡܶܫܟ݁ܰܚ
ܠܡܰܗܳܪܽܘܬ݂ܳܟ݂
ܘܥܰܡܳܐ
ܣܰܓ݁ܺܝܳܐܐ
ܐܺܝܬ݂ ܠܺܝ
ܒ݁ܰܡܕ݂ܺܝܢ݈ܬ݁ܳܐ
ܗܳܕ݂ܶܐ܂</div>
<div type="v" n="11">ܝܺܬ݂ܶܒ݂
ܗ݈ܘܳܐ ܕ݁ܶܝܢ
ܫܰܢ݈ܬ݁ܳܐ
ܚܕ݂ܳܐ ܘܝܰܪܚܶܐ
ܫܬ݁ܳܐ
ܒ݁ܩܳܘܪܺܢܬ݂ܳܘܣ
ܘܡܰܠܶܦ݂ ܗ݈ܘܳܐ
ܠܗܽܘܢ ܡܶܠܬ݂ܳܐ
ܕ݁ܰܐܠܳܗܳܐ܂</div>
<div type="v" n="12">ܘܟ݂ܰܕ݂
ܐܺܝܬ݂ܰܘܗ݈ܝ
ܗ݈ܘܳܐ
ܓ݁ܰܐܠܺܝܳܘܢ
ܐܰܢܬ݂ܽܘܦ݁ܰܛܳܘܣ
ܕ݁ܰܐܟ݂ܰܐܺܝܰܐ
ܐܶܬ݂ܟ݁ܰܢܰܫܘ
ܐܰܟ݂ܚܕ݂ܳܐ
ܝܺܗܽܘܕ݂ܳܝܶܐ
ܥܰܠ ܦ݁ܰܘܠܳܘܣ
ܘܰܐܝܬ݁ܝܽܘܗ݈ܝ
ܩܕ݂ܳܡ ܒ݁ܺܝܡ܂</div>
<div type="v" n="13">ܟ݁ܰܕ݂
ܐܳܡܪܺܝܢ
ܕ݁ܗܳܢܳܐ ܠܒ݂ܰܪ
ܡܶܢ ܢܳܡܽܘܣܳܐ
ܡܦ݁ܺܝܣ
ܠܰܒ݂ܢܰܝܢܳܫܳܐ
ܕ݁ܢܶܗܘܽܘܢ
ܕ݁ܳܚܠܺܝܢ
ܠܰܐܠܳܗܳܐ܂</div>
<div type="v" n="14">ܘܟ݂ܰܕ݂
ܒ݁ܳܥܶܐ ܗ݈ܘܳܐ
ܦ݁ܰܘܠܳܘܣ
ܕ݁ܢܶܦ݂ܬ݁ܰܚ
ܦ݁ܽܘܡܶܗ
ܘܰܢܡܰܠܶܠ
ܐܶܡܰܪ
ܓ݁ܰܐܠܺܝܳܘܢ
ܠܺܝܗܽܘܕ݂ܳܝܶܐ
ܐܶܠܽܘ ܥܰܠ
ܡܶܕ݁ܶܡ
ܕ݁ܒ݂ܺܝܫ ܐܰܘ
ܕ݁ܰܢܟ݂ܺܝܠ ܐܰܘ
ܕ݁ܰܣܢܶܐ
ܡܩܰܛܪܓ݂ܺܝܢ
ܗ݈ܘܰܝܬ݁ܽܘܢ
ܐܳܘ
ܝܺܗܽܘܕ݂ܳܝܶܐ
ܒ݁ܘܳܠܺܝܬ݂ܳܐ
ܡܩܰܒ݁ܶܠ
ܗ݈ܘܺܝܬ݂
ܠܟ݂ܽܘܢ܂</div>
<div type="v" n="15">ܐܶܢ ܕ݁ܶܝܢ
ܙܺܛܺܡܶܐ
ܐܶܢܽܘܢ ܥܰܠ
ܡܶܠܬ݂ܳܐ ܘܥܰܠ
ܫܡܳܗܶܐ ܘܥܰܠ
ܢܳܡܽܘܣܳܐ
ܕ݁ܺܝܠܟ݂ܽܘܢ
ܐܰܢ݈ܬ݁ܽܘܢ
ܝܳܕ݂ܥܺܝܢ
ܐܢ݈ܬ݁ܽܘܢ
ܒ݁ܰܝܢܳܬ݂ܟ݂ܽܘܢ
ܐܶܢܳܐ ܓ݁ܶܝܪ
ܠܳܐ ܨܳܒ݂ܶܐ
ܐ݈ܢܳܐ
ܕ݁ܶܐܗܘܶܐ
ܕ݁ܰܝܳܢܳܐ
ܕ݁ܗܳܠܶܝܢ
ܨܶܒ݂ܘܳܬ݂ܳܐ܂</div>
<div type="v" n="16">ܘܰܛܪܰܕ݂
ܐܶܢܽܘܢ ܡܶܢ
ܒ݁ܺܝܡ
ܕ݁ܺܝܠܶܗ܂</div>
<div type="v" n="17">ܘܶܐܚܰܕ݂ܘ
ܗ݈ܘܰܘ
ܟ݁ܽܠܗܽܘܢ
ܚܰܢܦ݂ܶܐ
ܠܣܳܘܣܬ݂ܶܢܺܝܣ
ܩܰܫܺܝܫܳܐ
ܕ݁ܰܟ݂ܢܽܘܫܬ݁ܳܐ
ܘܡܳܚܶܝܢ ܗ݈ܘܰܘ
ܠܶܗ ܩܕ݂ܳܡ
ܒ݁ܺܝܡ
ܘܓ݂ܰܐܠܺܝܳܘܢ
ܡܰܗܡܶܐ ܗ݈ܘܳܐ
ܒ݁ܗܳܠܶܝܢ܂</div>
<div type="v" n="18">ܘܟ݂ܰܕ݂
ܗܘܳܐ ܦ݁ܰܘܠܳܘܣ
ܬ݁ܰܡܳܢ
ܝܰܘܡܳܬ݂ܳܐ
ܣܰܓ݁ܺܝܶܐܐ
ܝܰܗ݈ܒ݂ ܫܠܳܡܳܐ
ܠܰܐܚܶܐ
ܘܰܪܕ݂ܳܐ
ܒ݁ܝܰܡܳܐ
ܕ݁ܢܺܐܙܰܠ
ܠܣܽܘܪܺܝܰܐ
ܘܶܐܬ݂ܰܘ ܥܰܡܶܗ
ܦ݁ܪܺܝܣܩܺܠܰܐ
ܘܰܐܩܶܠܳܘܣ
ܟ݁ܰܕ݂ ܣܰܦ݁ܰܪ
ܪܺܫܶܗ
ܒ݁ܩܶܢܟ݂ܪܶܐܶܣ
ܡܶܛܽܠ
ܕ݁ܢܶܕ݂ܪܳܐ
ܢܕ݂ܺܝܪ ܗ݈ܘܳܐ
ܠܶܗ܂</div>
<div type="v" n="19">ܘܡܰܛܺܝܘ
ܠܶܐܦ݂ܶܣܳܘܣ
ܘܥܰܠ ܦ݁ܰܘܠܳܘܣ
ܠܰܟ݂ܢܽܘܫܬ݁ܳܐ
ܘܰܡܡܰܠܶܠ
ܗ݈ܘܳܐ ܥܰܡ
ܝܺܗܽܘܕ݂ܳܝܶܐ܂</div>
<div type="v" n="20">ܘܒ݂ܳܥܶܝܢ
ܗ݈ܘܰܘ ܡܶܢܶܗ
ܕ݁ܢܰܓ݁ܰܪ
ܠܘܳܬ݂ܗܽܘܢ
ܘܠܳܐ
ܐܶܬ݁ܛܦ݁ܺܝܣ܂</div>
<div type="v" n="21">ܟ݁ܰܕ݂
ܐܳܡܰܪ ܕ݁ܘܳܠܶܐ
ܠܺܝ
ܐܰܡܺܝܢܳܐܝܺܬ݂
ܕ݁ܥܺܐܕ݂ܳܐ
ܕ݁ܳܐܬ݂ܶܐ
ܒ݁ܽܐܘܪܺܫܠܶܡ
ܐܶܥܒ݁ܕ݂ܺܝܘܗ݈ܝ
ܘܶܐܢ ܐܰܠܳܗܳܐ
ܢܶܨܒ݁ܶܐ
ܐܶܦ݂ܢܶܐ
ܬ݁ܽܘܒ݂
ܠܘܳܬ݂ܟ݂ܽܘܢ
ܘܠܰܐܩܶܠܳܘܣ
ܘܠܰܦ݁ܪܺܝܣܩܺܠܰܐ
ܫܒ݂ܰܩ ܐܶܢܽܘܢ
ܒ݁ܶܐܦ݂ܶܣܳܘܣ܂</div>
<div type="v" n="22">ܘܗܽܘ
ܪܕ݂ܳܐ ܒ݁ܝܰܡܳܐ
ܘܶܐܬ݂ܳܐ
ܠܩܶܣܰܪܺܝܰܐ
ܘܰܣܠܶܩ ܘܰܫܐܶܠ
ܒ݁ܰܫܠܳܡܳܐ
ܕ݁ܰܒ݂ܢܰܝ
ܥܺܕ݈݁ܬ݁ܳܐ
ܘܶܐܙܰܠ ܠܶܗ
ܠܰܐܢܛܺܝܳܘܟ݂ܺܝ܂</div>
<div type="v" n="23">ܘܟ݂ܰܕ݂
ܗܘܳܐ ܬ݁ܰܡܳܢ
ܝܰܘܡܳܬ݂ܳܐ
ܝܺܕ݂ܺܝܥܶܐ
ܢܦ݂ܰܩ
ܘܶܐܬ݂ܟ݁ܪܶܟ݂
ܒ݁ܳܬ݂ܰܪ
ܒ݁ܳܬ݂ܰܪ
ܒ݁ܰܐܬ݂ܪܳܐ
ܕ݁ܓ݂ܰܠܰܛܺܝܰܐ
ܘܕ݂ܰܦ݂ܪܽܘܓ݂ܺܝܰܐ
ܟ݁ܰܕ݂ ܡܩܰܝܶܡ
ܗ݈ܘܳܐ
ܠܟ݂ܽܠܗܽܘܢ
ܬ݁ܰܠܡܺܝܕ݂ܶܐ܂</div>
<div type="v" n="24">ܘܓ݂ܰܒ݂ܪܳܐ
ܚܰܕ݂ ܕ݁ܰܫܡܶܗ
ܗ݈ܘܳܐ
ܐܰܦ݁ܳܠܳܘ
ܝܺܗܽܘܕ݂ܳܝܳܐ
ܕ݁ܺܐܝܬ݂ܰܘܗ݈ܝ
ܗ݈ܘܳܐ ܛܽܘܗܡܶܗ
ܡܶܢ
ܐܰܠܶܟ݁ܣܰܢܕ݁ܪܺܝܰܐ
ܘܰܪܕ݂ܶܐ ܗ݈ܘܳܐ
ܒ݁ܡܶܠܬ݂ܳܐ
ܘܰܡܕ݂ܳܩ ܗ݈ܘܳܐ
ܒ݁ܰܟ݂ܬ݂ܳܒ݂ܶܐ
ܐܶܬ݂ܳܐ
ܠܶܐܦ݂ܶܣܳܘܣ܂</div>
<div type="v" n="25">ܗܳܢܳܐ
ܡܬ݂ܰܠܡܰܕ݂
ܗ݈ܘܳܐ
ܠܽܐܘܪܚܶܗ
ܕ݁ܡܳܪܝܳܐ
ܘܪܳܬ݂ܰܚ ܗ݈ܘܳܐ
ܒ݁ܪܽܘܚ
ܘܰܡܡܰܠܶܠ
ܗ݈ܘܳܐ ܘܡܰܠܶܦ݂
ܡܰܠܝܳܐܝܺܬ݂
ܥܰܠ ܝܶܫܽܘܥ
ܟ݁ܰܕ݂ ܡܶܕ݁ܶܡ
ܠܳܐ ܝܳܕ݂ܰܥ
ܗ݈ܘܳܐ ܐܶܠܳܐ
ܐܶܢ
ܡܰܥܡܽܘܕ݂ܺܝܬ݂ܳܐ
ܕ݁ܝܽܘܚܰܢܳܢ܂</div>
<div type="v" n="26">ܘܫܰܪܺܝ
ܥܺܝܢ ܒ݁ܰܓ݂ܠܶܐ
ܡܡܰܠܶܠ
ܒ݁ܰܟ݂ܢܽܘܫܬ݁ܳܐ
ܘܟ݂ܰܕ݂
ܫܰܡܥܽܘܗ݈ܝ
ܐܰܩܶܠܳܘܣ
ܘܰܦ݁ܪܺܝܣܩܺܠܰܐ
ܐܰܝܬ݁ܝܽܘܗ݈ܝ
ܠܒ݂ܰܝܬ݁ܗܽܘܢ
ܘܡܰܠܝܳܐܝܺܬ݂
ܚܰܘܺܝܘܗ݈ܝ
ܐܽܘܪܚܶܗ
ܕ݁ܡܳܪܝܳܐ܂</div>
<div type="v" n="27">ܘܟ݂ܰܕ݂
ܨܒ݂ܳܐ
ܕ݁ܢܺܐܙܰܠ
ܠܰܐܟ݂ܰܐܺܝܰܐ
ܚܰܦ݁ܛܽܘܗ݈ܝ
ܐܰܚܶܐ
ܘܰܟ݂ܬ݂ܰܒ݂ܘ
ܠܬ݂ܰܠܡܺܝܕ݂ܶܐ
ܕ݁ܰܢܩܰܒ݁ܠܽܘܢܳܝܗ݈ܝ
ܘܟ݂ܰܕ݂ ܐܶܙܰܠ
ܥܰܕ݁ܰܪ ܣܰܓ݁ܺܝ
ܒ݁ܝܰܕ݂
ܛܰܝܒ݁ܽܘܬ݂ܳܐ
ܠܟ݂ܽܠܗܽܘܢ
ܡܗܰܝܡܢܶܐ܂</div>
<div type="v" n="28">ܬ݁ܰܩܺܝܦ݂ܳܐܝܺܬ݂
ܓ݁ܶܝܪ ܕ݁ܳܪܶܫ
ܗ݈ܘܳܐ
ܠܽܘܩܒ݂ܰܠ
ܝܺܗܽܘܕ݂ܳܝܶܐ
ܩܕ݂ܳܡ ܟ݁ܶܢܫܶܐ
ܟ݁ܰܕ݂ ܡܚܰܘܶܐ
ܗ݈ܘܳܐ ܡܶܢ
ܟ݁ܬ݂ܳܒ݂ܶܐ ܥܰܠ
ܝܶܫܽܘܥ
ܕ݁ܰܡܫܺܝܚܳܐ
ܗ݈ܘ܂</div>
</div>
<div type="ch" n="19">
<div type="title" n="title"> ܀ ܦܪܟܣܣ
ܕܫܠܝ̈ܚܐ ܝܛܛ </div>
<div type="v" n="1">ܘܟ݂ܰܕ݂
ܐܺܝܬ݂ܰܘܗ݈ܝ
ܗ݈ܘܳܐ
ܐܰܦ݁ܳܠܳܘ
ܒ݁ܩܳܘܪܺܢܬ݂ܳܘܣ
ܐܶܬ݂ܟ݁ܪܶܟ݂
ܦ݁ܰܘܠܳܘܣ
ܒ݁ܰܐܬ݂ܪܰܘܳܬ݂ܳܐ
ܥܶܠܳܝܶܐ
ܘܶܐܬ݂ܳܐ
ܠܶܐܦ݂ܶܣܳܘܣ
ܘܰܡܫܰܐܶܠ
ܗ݈ܘܳܐ
ܠܬ݂ܰܠܡܺܝܕ݂ܶܐ
ܐܰܝܠܶܝܢ
ܕ݁ܶܐܫܟ݁ܰܚ
ܬ݁ܰܡܳܢ܂</div>
<div type="v" n="2">ܕ݁ܶܐܢ
ܩܰܒ݁ܶܠܬ݁ܽܘܢ
ܪܽܘܚܳܐ
ܕ݁ܩܽܘܕ݂ܫܳܐ
ܡܶܢ
ܕ݁ܗܰܝܡܶܢܬ݁ܽܘܢ
ܥܢܰܘ ܘܳܐܡܪܺܝܢ
ܠܶܗ ܘܳܐܦ݂ܠܳܐ
ܐܶܢ ܐܺܝܬ݂
ܪܽܘܚܳܐ
ܕ݁ܩܽܘܕ݂ܫܳܐ
ܫܡܺܝܥ ܠܰܢ܂</div>
<div type="v" n="3">ܐܳܡܰܪ
ܠܗܽܘܢ
ܘܰܒ݂ܡܳܢܳܐ
ܥܡܰܕ݁ܬ݁ܽܘܢ
ܐܳܡܪܺܝܢ
ܒ݁ܡܰܥܡܽܘܕ݂ܺܝܬ݂ܶܗ
ܕ݁ܝܽܘܚܰܢܳܢ܂</div>
<div type="v" n="4">ܐܳܡܰܪ
ܠܗܽܘܢ
ܦ݁ܰܘܠܳܘܣ
ܝܽܘܚܰܢܳܢ
ܐܰܥܡܶܕ݂
ܡܰܥܡܽܘܕ݂ܺܝܬ݂ܳܐ
ܕ݁ܰܬ݂ܝܳܒ݂ܽܘܬ݂ܳܐ
ܠܥܰܡܳܐ ܟ݁ܰܕ݂
ܐܳܡܰܪ ܗ݈ܘܳܐ
ܕ݁ܰܢܗܰܝܡܢܽܘܢ
ܒ݁ܰܐܝܢܳܐ
ܕ݁ܳܐܬ݂ܶܐ
ܒ݁ܳܬ݂ܪܶܗ
ܕ݁ܺܐܝܬ݂ܰܘܗ݈ܝ
ܝܶܫܽܘܥ
ܡܫܺܝܚܳܐ܂</div>
<div type="v" n="5">ܘܟ݂ܰܕ݂
ܗܳܠܶܝܢ ܫܡܰܥܘ
ܥܡܰܕ݂ܘ
ܒ݁ܰܫܡܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ܂</div>
<div type="v" n="6">ܘܣܳܡ
ܥܠܰܝܗܽܘܢ
ܐܺܝܕ݂ܳܐ
ܦ݁ܰܘܠܳܘܣ
ܘܶܐܬ݂ܳܐ
ܪܽܘܚܳܐ
ܕ݁ܩܽܘܕ݂ܫܳܐ
ܥܠܰܝܗܽܘܢ
ܘܰܡܡܰܠܠܺܝܢ
ܗ݈ܘܰܘ ܒ݁ܠܶܫܳܢ
ܠܶܫܳܢ
ܘܡܶܬ݂ܢܰܒ݁ܶܝܢ
ܗ݈ܘܰܘ܂</div>
<div type="v" n="7">ܗܳܘܶܝܢ
ܗ݈ܘܰܘ ܕ݁ܶܝܢ
ܟ݁ܽܠܗܽܘܢ
ܐ݈ܢܳܫܳܐ
ܬ݁ܪܶܥܣܰܪ܂</div>
<div type="v" n="8">ܘܥܰܠ ܗ݈ܘܳܐ
ܦ݁ܰܘܠܳܘܣ
ܠܰܟ݂ܢܽܘܫܬ݁ܳܐ
ܘܰܡܡܰܠܶܠ
ܗ݈ܘܳܐ ܥܺܝܢ
ܒ݁ܰܓ݂ܠܶܐ
ܝܰܪܚܶܐ
ܬ݁ܠܳܬ݂ܳܐ
ܘܰܡܦ݁ܺܝܣ
ܗ݈ܘܳܐ ܥܰܠ
ܡܰܠܟ݁ܽܘܬ݂ܶܗ
ܕ݁ܰܐܠܳܗܳܐ܂</div>
<div type="v" n="9">ܘܐ݈ܢܳܫܺܝܢ
ܡܶܢܗܽܘܢ
ܡܶܬ݂ܩܰܫܶܝܢ
ܗ݈ܘܰܘ
ܘܡܶܬ݂ܚܪܶܝܢ
ܘܰܡܨܰܚܶܝܢ
ܠܽܐܘܪܚܳܐ
ܕ݁ܰܐܠܳܗܳܐ
ܩܕ݂ܳܡ ܟ݁ܶܢܫܳܐ
ܕ݁ܥܰܡ݈ܡܶܐ
ܗܳܝܕ݁ܶܝܢ
ܐܰܪܚܶܩ
ܦ݁ܰܘܠܳܘܣ
ܘܰܦ݂ܪܰܫ
ܡܶܢܗܽܘܢ
ܠܬ݂ܰܠܡܺܝܕ݂ܶܐ
ܘܟ݂ܽܠܝܽܘܡ
ܡܡܰܠܶܠ ܗ݈ܘܳܐ
ܥܰܡܗܽܘܢ
ܒ݁ܶܐܣܟ݂ܳܘܠܺܐ
ܕ݁ܓ݂ܰܒ݂ܪܳܐ
ܕ݁ܰܫܡܶܗ
ܛܽܘܪܰܢܳܘܣ܂</div>
<div type="v" n="10">ܘܗܳܕ݂ܶܐ
ܗܘܳܬ݂ ܫܢܺܝܢ
ܬ݁ܰܪܬ݁ܶܝܢ
ܥܕ݂ܰܡܳܐ
ܕ݁ܰܫܡܰܥܘ
ܡܶܠܬ݂ܳܐ
ܕ݁ܡܳܪܝܳܐ
ܟ݁ܽܠܗܽܘܢ
ܕ݁ܥܳܡܪܺܝܢ
ܒ݁ܰܐܣܺܝܰܐ
ܝܺܗܽܘܕ݂ܳܝܶܐ
ܘܰܐܪܡܳܝܶܐ܂</div>
<div type="v" n="11">ܘܚܰܝܠܶܐ
ܪܰܘܪܒ݂ܶܐ
ܥܳܒ݂ܶܕ݂ ܗ݈ܘܳܐ
ܐܰܠܳܗܳܐ
ܒ݁ܺܐܝܕ݂ܶܗ
ܕ݁ܦ݁ܰܘܠܳܘܣ܂</div>
<div type="v" n="12">ܗܳܟ݂ܰܢܳܐ
ܕ݁ܳܐܦ݂ ܡܶܢ
ܢܰܚܬ݁ܶܐ ܕ݁ܥܰܠ
ܓ݁ܽܘܫܡܶܗ
ܣܽܘܕ݂ܳܪܶܐ ܐܰܘ
ܪܽܘܩܥܶܐ
ܡܰܝܬ݁ܶܝܢ
ܗ݈ܘܰܘ
ܘܣܳܝܡܺܝܢ ܥܰܠ
ܟ݁ܪܺܝܗܶܐ
ܘܦ݂ܳܪܩܺܝܢ
ܗ݈ܘܰܘ ܡܶܢܗܽܘܢ
ܟ݁ܽܘܪܗܳܢܶܐ
ܘܳܐܦ݂ ܫܺܐܕ݂ܶܐ
ܢܳܦ݂ܩܺܝܢ
ܗ݈ܘܰܘ܂</div>
<div type="v" n="13">ܨܒ݂ܰܘ
ܗ݈ܘܰܘ ܕ݁ܶܝܢ
ܐܳܦ݂ ܐ݈ܢܳܫܳܐ
ܝܺܗܽܘܕ݂ܳܝܶܐ
ܐܰܝܠܶܝܢ
ܕ݁ܡܶܬ݂ܟ݁ܰܪܟ݁ܺܝܢ
ܗ݈ܘܰܘ
ܘܡܰܘܡܶܝܢ ܥܰܠ
ܫܺܐܕ݂ܶܐ
ܕ݁ܢܰܘܡܽܘܢ
ܒ݁ܰܫܡܶܗ
ܕ݁ܡܳܪܰܢ
ܝܶܫܽܘܥ ܥܰܠ
ܐܰܝܠܶܝܢ
ܕ݁ܺܐܝܬ݂ ܗ݈ܘܰܝ
ܠܗܽܘܢ ܪܽܘܚܶܐ
ܛܰܢܦ݂ܳܬ݂ܳܐ
ܟ݁ܰܕ݂ ܐܳܡܪܺܝܢ
ܗ݈ܘܰܘ
ܡܰܘܡܶܝܢܰܢ
ܠܟ݂ܽܘܢ
ܒ݁ܰܫܡܶܗ
ܕ݁ܝܶܫܽܘܥ
ܐܰܝܢܳܐ
ܕ݁ܡܰܟ݂ܪܶܙ
ܦ݁ܰܘܠܳܘܣ܂</div>
<div type="v" n="14">ܐܺܝܬ݂
ܗ݈ܘܳܐ ܕ݁ܶܝܢ
ܫܰܒ݂ܥܳܐ
ܒ݁ܢܰܘܗ݈ܝ
ܕ݁ܓ݂ܰܒ݂ܪܳܐ
ܚܰܕ݂
ܝܺܗܽܘܕ݂ܳܝܳܐ
ܪܰܒ݁ ܟ݁ܳܗܢܶܐ
ܕ݁ܰܫܡܶܗ ܗܘܳܐ
ܣܩܶܘܰܐ
ܕ݁ܥܳܒ݂ܕ݁ܺܝܢ
ܗ݈ܘܰܘ
ܗܳܕ݂ܶܐ܂</div>
<div type="v" n="15">ܘܰܥܢܳܐ
ܫܺܐܕ݂ܳܐ ܗܰܘ
ܒ݁ܺܝܫܳܐ
ܘܶܐܡܰܪ ܠܗܽܘܢ
ܠܝܶܫܽܘܥ
ܡܶܫܬ݁ܰܘܕ݁ܰܥ
ܐ݈ܢܳܐ
ܘܰܠܦ݁ܰܘܠܳܘܣ
ܝܳܕ݂ܰܥ ܐ݈ܢܳܐ
ܐܰܢ݈ܬ݁ܽܘܢ
ܕ݁ܶܝܢ ܡܰܢ
ܐܰܢ݈ܬ݁ܽܘܢ܂</div>
<div type="v" n="16">ܘܰܫܘܰܪ
ܥܠܰܝܗܽܘܢ
ܓ݁ܰܒ݂ܪܳܐ ܗܰܘ
ܕ݁ܺܐܝܬ݂ ܗ݈ܘܳܐ
ܒ݁ܶܗ ܪܽܘܚܳܐ
ܒ݁ܺܝܫܬ݁ܳܐ
ܘܶܐܬ݂ܚܰܝܰܠ
ܥܠܰܝܗܽܘܢ
ܘܫܰܦ݁ܶܠ
ܐܶܢܽܘܢ ܘܟ݂ܰܕ݂
ܫܠܺܝܚܺܝܢ
ܘܰܦ݂ܥܺܝܥܺܝܢ
ܥܪܰܩܘ ܡܶܢ
ܒ݁ܰܝܬ݁ܳܐ
ܗܰܘ܂</div>
<div type="v" n="17">ܘܗܳܕ݂ܶܐ
ܐܶܬ݂ܝܰܕ݂ܥܰܬ݂
ܗ݈ܘܳܬ݂
ܠܟ݂ܽܠܗܽܘܢ
ܝܺܗܽܘܕ݂ܳܝܶܐ
ܘܰܐܪܡܳܝܶܐ
ܕ݁ܥܳܡܪܺܝܢ
ܒ݁ܶܐܦ݂ܶܣܳܘܣ
ܘܢܶܦ݂ܠܰܬ݂
ܕ݁ܶܚܠܬ݂ܳܐ ܥܰܠ
ܟ݁ܽܠܗܽܘܢ
ܘܡܶܬ݂ܪܰܡܪܰܡ
ܗ݈ܘܳܐ ܫܡܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ܂</div>
<div type="v" n="18">ܘܣܰܓ݁ܺܝܶܐܐ
ܡܶܢ ܐܰܝܠܶܝܢ
ܕ݁ܗܰܝܡܶܢܘ
ܐܳܬ݂ܶܝܢ ܗ݈ܘܰܘ
ܘܡܶܫܬ݁ܰܥܶܝܢ
ܣܰܟ݂ܠܘܳܬ݂ܗܽܘܢ
ܘܡܰܘܕ݁ܶܝܢ
ܒ݁ܡܶܕ݁ܶܡ
ܕ݁ܥܳܒ݂ܕ݁ܺܝܢ
ܗ݈ܘܰܘ܂</div>
<div type="v" n="19">ܣܰܓ݁ܺܝܶܐܐ
ܕ݁ܶܝܢ ܐܳܦ݂
ܚܰܪܳܫܶܐ
ܟ݁ܰܢܶܫܘ
ܟ݁ܬ݂ܳܒ݂ܰܝܗܽܘܢ
ܘܰܐܝܬ݁ܺܝܘ
ܐܰܘܩܶܕ݂ܘ
ܐܶܢܽܘܢ ܩܕ݂ܳܡ
ܟ݁ܽܠܢܳܫ
ܘܰܚܫܰܒ݂ܘ
ܕ݁ܡܰܝܗܽܘܢ
ܘܰܣܠܶܩ
ܟ݁ܶܣܦ݁ܳܐ
ܪܶܒ݁ܘܳܬ݂ܳܐ
ܚܰܡܶܫ܂</div>
<div type="v" n="20">ܘܗܳܟ݂ܰܢܳܐ
ܒ݁ܚܰܝܠܳܐ
ܪܰܒ݁ܳܐ
ܬ݁ܳܩܦ݁ܳܐ
ܗ݈ܘܳܬ݂
ܘܣܳܓ݂ܝܳܐ
ܗܰܝܡܳܢܽܘܬ݂ܶܗ
ܕ݁ܰܐܠܳܗܳܐ܂</div>
<div type="v" n="21">ܟ݁ܰܕ݂
ܕ݁ܶܝܢ
ܐܶܫܬ݁ܰܠܰܡ
ܗܳܠܶܝܢ ܣܳܡ
ܦ݁ܰܘܠܳܘܣ
ܒ݁ܪܶܥܝܳܢܶܗ
ܕ݁ܢܶܬ݂ܟ݁ܪܶܟ݂
ܒ݁ܟ݂ܽܠܳܗ
ܡܰܩܶܕ݂ܳܘܢܺܝܰܐ
ܘܒ݂ܰܐܟ݂ܰܐܺܝܰܐ
ܘܢܺܐܙܰܠ
ܠܽܐܘܪܺܫܠܶܡ
ܘܶܐܡܰܪ ܕ݁ܡܳܐ
ܕ݁ܶܐܙܶܠ݈ܬ݂
ܠܬ݂ܰܡܳܢ ܘܳܠܶܐ
ܠܺܝ ܕ݁ܳܐܦ݂
ܪܽܗ݈ܘܡܺܝ
ܐܶܚܙܶܐ܂</div>
<div type="v" n="22">ܘܫܰܕ݁ܰܪ
ܗ݈ܘܳܐ ܬ݁ܪܶܝܢ
ܐ݈ܢܳܫܺܝܢ ܡܶܢ
ܗܳܢܽܘܢ
ܕ݁ܰܡܫܰܡܫܺܝܢ
ܗ݈ܘܰܘ ܠܶܗ
ܠܡܰܩܶܕ݂ܳܘܢܺܝܰܐ
ܠܛܺܝܡܳܬ݂ܶܐܳܘܣ
ܘܠܶܐܪܰܣܛܳܘܣ
ܗܽܘ ܕ݁ܶܝܢ
ܩܰܘܺܝ ܙܰܒ݂ܢܳܐ
ܒ݁ܰܐܣܺܝܰܐ܂</div>
<div type="v" n="23">ܗܘܳܐ
ܗ݈ܘܳܐ ܕ݁ܶܝܢ
ܒ݁ܗܰܘ ܙܰܒ݂ܢܳܐ
ܫܓ݂ܽܘܫܝܳܐ
ܣܰܓ݁ܺܝܳܐܐ ܥܰܠ
ܐܽܘܪܚܶܗ
ܕ݁ܰܐܠܳܗܳܐ܂</div>
<div type="v" n="24">ܐܺܝܬ݂
ܗ݈ܘܳܐ ܕ݁ܶܝܢ
ܬ݁ܰܡܳܢ
ܥܳܒ݂ܶܕ݂
ܣܺܐܡܳܐ ܚܰܕ݂
ܕ݁ܰܫܡܶܗ ܗ݈ܘܳܐ
ܕ݁ܺܡܺܛܪܺܝܳܘܣ
ܕ݁ܥܳܒ݂ܶܕ݂
ܗ݈ܘܳܐ ܢܰܘܣܶܐ
ܕ݁ܣܺܐܡܳܐ
ܠܰܐܪܛܶܡܺܝܣ
ܘܡܰܘܬ݁ܰܪ
ܗ݈ܘܳܐ ܠܰܒ݂ܢܰܝ
ܐܽܘܡܳܢܽܘܬ݂ܶܗ
ܝܽܘܬ݂ܪܳܢܳܐ
ܪܰܒ݁ܳܐ܂</div>
<div type="v" n="25">ܗܳܢܳܐ
ܟ݁ܰܢܶܫ ܐܶܢܽܘܢ
ܠܰܒ݂ܢܰܝ
ܐܽܘܡܳܢܽܘܬ݂ܶܗ
ܟ݁ܽܠܗܽܘܢ
ܘܠܰܐܝܠܶܝܢ
ܕ݁ܦ݂ܳܠܚܺܝܢ
ܥܰܡܗܽܘܢ
ܘܶܐܡܰܪ ܠܗܽܘܢ
ܓ݁ܰܒ݂ܪܶܐ
ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܬ݂ܶܐܓ݂ܽܘܪܬ݁ܰܢ
ܟ݁ܽܠܳܗ ܡܶܢ
ܗܳܢܳܐ ܗ݈ܝ
ܦ݁ܽܘܠܚܳܢܳܐ܂</div>
<div type="v" n="26">ܘܳܐܦ݂
ܐܰܢ݈ܬ݁ܽܘܢ
ܫܳܡܥܺܝܢ
ܐܢ݈ܬ݁ܽܘܢ
ܘܚܳܙܶܝܢ
ܐܢ݈ܬ݁ܽܘܢ
ܕ݁ܠܳܐ ܗ݈ܘܳܐ
ܒ݁ܰܠܚܽܘܕ݂
ܠܰܒ݂ܢܰܝ
ܐܶܦ݂ܶܣܳܘܣ
ܐܶܠܳܐ ܐܳܦ݂
ܠܣܽܘܓ݂ܳܐܐ
ܕ݁ܟ݂ܽܠܳܗ
ܐܰܣܺܝܰܐ
ܐܰܦ݁ܺܝܣ ܗܳܢܳܐ
ܦ݁ܰܘܠܳܘܣ
ܘܰܐܗܦ݁ܶܟ݂
ܟ݁ܰܕ݂ ܐܳܡܰܪ
ܕ݁ܠܰܘ ܐܰܠܳܗܶܐ
ܐܶܢܽܘܢ ܗܳܢܽܘܢ
ܕ݁ܒ݂ܺܐܝܕ݂ܰܝ
ܒ݁ܢܰܝܢܳܫܳܐ
ܡܶܬ݂ܥܰܒ݂ܕ݁ܺܝܢ܂</div>
<div type="v" n="27">ܘܠܰܘ
ܗܳܕ݂ܶܐ
ܨܒ݂ܽܘܬ݂ܳܐ
ܒ݁ܰܠܚܽܘܕ݂
ܡܶܬ݂ܦ݁ܰܪܣܝܳܐ
ܘܒ݂ܳܛܠܳܐ
ܐܶܠܳܐ ܐܳܦ݂
ܗܽܘ ܗܰܝܟ݁ܠܳܐ
ܕ݁ܰܐܪܛܶܡܺܝܣ
ܐܰܠܳܗܬ݁ܳܐ
ܪܰܒ݁ܬ݂ܳܐ
ܡܶܬ݂ܚܫܶܒ݂ ܠܶܗ
ܐܰܝܟ݂ ܠܳܐ
ܡܶܕ݁ܶܡ ܘܳܐܦ݂
ܗܺܝ ܐܰܠܳܗܬ݁ܳܐ
ܕ݁ܟ݂ܽܠܳܗ
ܐܰܣܺܝܰܐ
ܘܟ݂ܽܠܗܽܘܢ
ܥܰܡ݈ܡܶܐ
ܣܳܓ݂ܕ݁ܺܝܢ ܠܳܗ
ܡܶܬ݁ܫܺܝܛܳܐ܂</div>
<div type="v" n="28">ܘܟ݂ܰܕ݂
ܫܡܰܥܘ ܗܳܠܶܝܢ
ܐܶܬ݂ܡܠܺܝܘ
ܚܶܡܬ݁ܳܐ
ܘܩܳܥܶܝܢ ܗ݈ܘܰܘ
ܘܳܐܡܪܺܝܢ
ܪܰܒ݁ܳܐ ܗ݈ܝ
ܐܰܪܛܶܡܺܝܣ
ܕ݁ܶܐܦ݂ܶܣܳܝܶܐ܂</div>
<div type="v" n="29">ܘܶܐܫܬ݁ܰܓ݂ܫܰܬ݂
ܟ݁ܽܠܳܗ
ܡܕ݂ܺܝܢ݈ܬ݁ܳܐ
ܘܰܪܗܶܛܘ
ܐܰܟ݂ܚܕ݂ܳܐ
ܘܶܐܙܰܠܘ
ܠܬ݂ܶܐܰܛܪܳܘܢ
ܘܰܚܛܰܦ݂ܘ
ܐܰܘܒ݁ܶܠܘ
ܥܰܡܗܽܘܢ
ܠܓ݂ܰܐܺܝܳܘܣ
ܘܠܰܐܪܺܣܛܰܪܟ݂ܳܘܣ
ܓ݁ܰܒ݂ܪܶܐ
ܡܰܩܶܕ݂ܳܘܢܳܝܶܐ
ܒ݁ܢܰܝ
ܠܘܺܝܬ݂ܶܗ
ܕ݁ܦ݁ܰܘܠܳܘܣ܂</div>
<div type="v" n="30">ܘܦ݁ܰܘܠܳܘܣ
ܨܳܒ݂ܶܐ ܗ݈ܘܳܐ
ܕ݁ܢܶܥܽܘܠ
ܠܬ݂ܶܐܰܛܪܳܘܢ
ܘܰܟ݂ܠܰܐܘܽܗ݈ܝ
ܬ݁ܰܠܡܺܝܕ݂ܶܐ܂</div>
<div type="v" n="31">ܘܳܐܦ݂
ܪܺܫܶܐ
ܕ݁ܰܐܣܺܝܰܐ
ܡܶܛܽܠ
ܕ݁ܪܳܚܡܰܘܗ݈ܝ
ܗ݈ܘܰܘ ܫܰܕ݁ܰܪܘ
ܒ݁ܥܰܘ ܡܶܢܶܗ
ܕ݁ܠܳܐ ܢܶܬ݁ܶܠ
ܢܰܦ݂ܫܶܗ
ܕ݁ܢܶܥܽܘܠ
ܠܬ݂ܶܐܰܛܪܳܘܢ܂</div>
<div type="v" n="32">ܟ݁ܶܢܫܶܐ
ܕ݁ܶܝܢ ܕ݁ܺܐܝܬ݂
ܗ݈ܘܰܘ
ܒ݁ܬ݂ܶܐܰܛܪܳܘܢ
ܛܳܒ݂
ܫܓ݂ܺܝܫܺܝܢ
ܗ݈ܘܰܘ
ܘܰܐ݈ܚܪܳܢܶܐ
ܐ݈ܚܪܳܢܝܳܬ݂ܳܐ
ܩܳܥܶܝܢ ܗ݈ܘܰܘ
ܣܰܓ݁ܺܝܶܐܐ
ܓ݁ܶܝܪ ܡܶܢܗܽܘܢ
ܠܳܐ ܝܳܕ݂ܥܺܝܢ
ܗ݈ܘܰܘ ܡܶܛܽܠ
ܡܳܢܳܐ
ܐܶܬ݂ܟ݁ܰܢܰܫܘ܂</div>
<div type="v" n="33">ܥܰܡܳܐ
ܕ݁ܶܝܢ
ܕ݁ܺܝܗܽܘܕ݂ܳܝܶܐ
ܕ݁ܺܐܝܬ݂ ܗ݈ܘܰܘ
ܬ݁ܰܡܳܢ
ܐܰܩܺܝܡܘ
ܡܶܢܗܽܘܢ
ܠܓ݂ܰܒ݂ܪܳܐ
ܝܺܗܽܘܕ݂ܳܝܳܐ
ܕ݁ܰܫܡܶܗ
ܐܰܠܶܟ݁ܣܰܢܕ݁ܪܳܘܣ
ܘܟ݂ܰܕ݂ ܩܳܡ
ܐܰܢܺܝܦ݂
ܐܺܝܕ݂ܶܗ
ܘܨܳܒ݂ܶܐ ܗ݈ܘܳܐ
ܕ݁ܢܶܦ݁ܽܘܩ
ܪܽܘܚܳܐ
ܠܥܰܡܳܐ܂</div>
<div type="v" n="34">ܘܟ݂ܰܕ݂
ܝܺܕ݂ܰܥܘ
ܕ݁ܺܝܗܽܘܕ݂ܳܝܳܐ
ܗ݈ܘ ܩܥܰܘ
ܟ݁ܽܠܗܽܘܢ
ܒ݁ܚܰܕ݂ ܩܳܠܳܐ
ܐܰܝܟ݂ ܫܳܥܺܝܢ
ܬ݁ܰܪܬ݁ܶܝܢ
ܕ݁ܪܰܒ݁ܳܐ ܗ݈ܝ
ܐܰܪܛܶܡܺܝܣ
ܕ݁ܶܐܦ݂ܶܣܳܝܶܐ܂</div>
<div type="v" n="35">ܘܫܰܠܺܝ
ܐܶܢܽܘܢ ܪܺܫܳܐ
ܕ݁ܰܡܕ݂ܺܝܢ݈ܬ݁ܳܐ
ܟ݁ܰܕ݂ ܐܳܡܰܪ
ܓ݁ܰܒ݂ܪܶܐ
ܐܶܦ݂ܶܣܳܝܶܐ
ܡܰܢܽܘ ܓ݁ܶܝܪ
ܡܶܢ
ܒ݁ܢܰܝܢܳܫܳܐ
ܕ݁ܠܳܐ ܝܳܕ݂ܰܥ
ܠܰܡܕ݂ܺܝܢ݈ܬ݁ܳܐ
ܕ݁ܶܐܦ݂ܶܣܳܝܶܐ
ܕ݁ܟ݂ܽܘܡܪܬ݂ܳܐ
ܗ݈ܝ
ܕ݁ܰܐܪܛܶܡܺܝܣ
ܪܰܒ݁ܬ݂ܳܐ
ܘܰܠܨܰܠܡܳܗ
ܕ݁ܡܶܢ ܫܡܰܝܳܐ
ܢܚܶܬ݂܂</div>
<div type="v" n="36">ܡܶܛܽܠ
ܗܳܟ݂ܺܝܠ
ܕ݁ܠܽܘܩܒ݂ܰܠ
ܗܳܕ݂ܶܐ ܐ݈ܢܳܫ
ܠܳܐ ܡܶܫܟ݁ܰܚ
ܠܡܺܐܡܰܪ ܘܳܠܶܐ
ܠܟ݂ܽܘܢ
ܕ݁ܬ݂ܶܗܘܽܘܢ
ܫܠܶܝܢ ܘܠܳܐ
ܬ݁ܶܥܒ݁ܕ݂ܽܘܢ
ܡܶܕ݁ܶܡ
ܒ݁ܣܽܘܪܗܳܒ݂ܳܐ܂</div>
<div type="v" n="37">ܐܰܝܬ݁ܺܝܬ݁ܽܘܢ
ܓ݁ܶܝܪ
ܠܓ݂ܰܒ݂ܪܶܐ
ܗܳܠܶܝܢ ܟ݁ܰܕ݂
ܠܳܐ ܗܰܝܟ݁ܠܶܐ
ܚܰܠܶܨܘ ܘܠܳܐ
ܨܰܚܺܝܘ
ܠܰܐܠܳܗܬ݁ܰܢ܂</div>
<div type="v" n="38">ܐܶܢ ܕ݁ܶܝܢ
ܗܳܢܳܐ
ܕ݁ܺܡܺܛܪܺܝܳܘܣ
ܘܰܒ݂ܢܰܝ
ܐܽܘܡܳܢܽܘܬ݂ܶܗ
ܐܺܝܬ݂ ܠܗܽܘܢ
ܕ݁ܺܝܢܳܐ ܥܰܡ
ܐ݈ܢܳܫ ܗܳܐ
ܐܰܢܬ݂ܽܘܦ݁ܰܛܳܘܣ
ܒ݁ܰܡܕ݂ܺܝܢ݈ܬ݁ܳܐ
ܐܽܘܡܳܢܶܐ
ܐܶܢܽܘܢ
ܢܶܩܪܒ݂ܽܘܢ
ܘܰܢܕ݂ܽܘܢܽܘܢ
ܚܰܕ݂ ܥܰܡ
ܚܰܕ݂܂</div>
<div type="v" n="39">ܘܶܐܢ ܗܽܘ
ܕ݁ܡܶܕ݁ܶܡ
ܐ݈ܚܪܺܝܢ
ܒ݁ܳܥܶܝܢ
ܐܢ݈ܬ݁ܽܘܢ
ܒ݁ܕ݂ܽܘܟ݁ܬ݂ܳܐ
ܕ݁ܺܝܗܺܝܒ݂ܳܐ
ܡܶܢ ܢܳܡܽܘܣܳܐ
ܠܰܟ݂ܢܽܘܫܝܳܐ
ܡܶܫܬ݁ܪܶܐ܂</div>
<div type="v" n="40">ܡܶܛܽܠ
ܕ݁ܳܐܦ݂ ܗܳܫܳܐ
ܒ݁ܩܽܢܕ݂ܺܝܢܳܘܣ
ܩܳܝܡܺܝܢܰܢ
ܕ݁ܢܶܬ݂ܪܫܶܐ
ܐܰܝܟ݂
ܫܳܓ݂ܽܘܫܶܐ
ܕ݁ܠܳܐ
ܡܶܫܟ݁ܚܺܝܢܰܢ
ܕ݁ܢܶܦ݁ܽܘܩ
ܪܽܘܚܳܐ ܥܰܠ
ܟ݁ܶܢܫܳܐ
ܕ݁ܝܰܘܡܳܐ
ܗܳܢܳܐ
ܕ݁ܶܐܬ݂ܟ݁ܰܢܰܫܢ
ܒ݁ܰܛܳܠܳܐܝܺܬ݂
ܘܶܐܫܬ݁ܓ݂ܶܫܢ
ܕ݁ܠܳܐ
ܥܶܠܬ݂ܳܐ܂</div>
<div type="v" n="41">ܘܟ݂ܰܕ݂
ܗܳܠܶܝܢ ܐܶܡܰܪ
ܫܪܳܐ
ܠܟ݂ܶܢܫܳܐ܂</div>
</div>
<div type="ch" n="20">
<div type="title" n="title"> ܀ ܦܪܟܣܣ
ܕܫܠܝ̈ܚܐ ܟܟ </div>
<div type="v" n="1">ܘܒ݂ܳܬ݂ܰܪ
ܕ݁ܰܫܠܺܝ
ܫܓ݂ܽܘܫܝܳܐ
ܩܪܳܐ ܦ݁ܰܘܠܳܘܣ
ܠܬ݂ܰܠܡܺܝܕ݂ܶܐ
ܘܒ݂ܰܝܰܐ
ܐܶܢܽܘܢ ܘܢܰܫܶܩ
ܐܶܢܽܘܢ
ܘܰܢܦ݂ܰܩ ܐܶܙܰܠ
ܠܶܗ
ܠܡܰܩܶܕ݂ܳܘܢܺܝܰܐ܂</div>
<div type="v" n="2">ܘܟ݂ܰܕ݂
ܐܶܬ݂ܟ݁ܪܶܟ݂
ܐܶܢܽܘܢ
ܠܰܐܬ݂ܪܰܘܳܬ݂ܳܐ
ܗܳܠܶܝܢ
ܘܒ݂ܰܝܰܐ
ܐܶܢܽܘܢ
ܒ݁ܡܶܠܶܐ
ܣܰܓ݁ܺܝܳܐܬ݂ܳܐ
ܐܶܬ݂ܳܐ ܠܶܗ
ܠܗܶܠܰܣ
ܐܰܬ݂ܪܳܐ܂</div>
<div type="v" n="3">ܘܰܗܘܳܐ
ܬ݁ܰܡܳܢ
ܬ݁ܠܳܬ݂ܳܐ
ܝܰܪܚܺܝܢ
ܥܒ݂ܰܕ݂ܘ ܕ݁ܶܝܢ
ܥܠܰܘܗ݈ܝ
ܢܶܟ݂ܠܳܐ
ܝܺܗܽܘܕ݂ܳܝܶܐ
ܟ݁ܰܕ݂ ܥܬ݂ܺܝܕ݂
ܗ݈ܘܳܐ ܠܡܺܐܙܰܠ
ܠܣܽܘܪܺܝܰܐ
ܘܶܐܬ݂ܚܰܫܰܒ݂
ܕ݁ܢܶܗܦ݁ܽܘܟ݂
ܠܶܗ
ܠܡܰܩܶܕ݂ܳܘܢܺܝܰܐ܂</div>
<div type="v" n="4">ܘܰܢܦ݂ܰܩܘ
ܥܰܡܶܗ ܥܕ݂ܰܡܳܐ
ܠܰܐܣܺܝܰܐ
ܣܳܘܦ݁ܰܛܪܳܘܣ
ܕ݁ܡܶܢ
ܒ݁ܶܪܳܘܐܰܐ
ܡܕ݂ܺܝܢ݈ܬ݁ܳܐ
ܘܰܐܪܺܣܛܰܪܟ݂ܳܘܣ
ܘܣܶܩܽܘܢܕ݂ܳܘܣ
ܕ݁ܡܶܢ
ܬ݁ܶܣܰܠܳܘܢܺܝܩܺܐ
ܘܓ݂ܰܐܺܝܳܘܣ
ܕ݁ܡܶܢ
ܕ݁ܶܪܒ݁ܺܐ
ܡܕ݂ܺܝܢ݈ܬ݁ܳܐ
ܘܛܺܝܡܳܬ݂ܶܐܳܘܣ
ܕ݁ܡܶܢ
ܠܽܘܣܛܪܰܐ ܘܡܶܢ
ܐܰܣܺܝܰܐ
ܛܽܘܟ݂ܺܝܩܳܘܣ
ܘܰܛܪܳܘܦ݂ܺܝܡܳܘܣ܂</div>
<div type="v" n="5">ܗܳܠܶܝܢ
ܐܶܙܰܠܘ
ܩܕ݂ܳܡܰܝܢ
ܘܩܰܘܺܝܘ ܠܰܢ
ܒ݁ܰܛܪܳܘܰܐܣ܂</div>
<div type="v" n="6">ܚܢܰܢ ܕ݁ܶܝܢ
ܢܦ݂ܰܩܢ ܡܶܢ
ܦ݂ܺܝܠܺܝܦ݁ܳܘܣ
ܡܕ݂ܺܝܢ݈ܬ݁ܳܐ
ܕ݁ܡܰܩܶܕ݂ܳܘܢܳܝܶܐ
ܒ݁ܳܬ݂ܰܪ
ܝܰܘܡܳܬ݂ܳܐ
ܕ݁ܦ݂ܰܛܺܝܪܶܐ
ܘܰܪܕ݂ܰܝܢ
ܒ݁ܝܰܡܳܐ
ܘܶܐܬ݂ܰܝܢ
ܠܰܛܪܳܘܰܐܣ
ܠܝܰܘܡܳܬ݂ܳܐ
ܚܰܡܫܳܐ
ܘܰܗܘܰܝܢ
ܬ݁ܰܡܳܢ
ܝܰܘܡܳܬ݂ܳܐ
ܫܰܒ݂ܥܳܐ܂</div>
<div type="v" n="7">ܘܰܒ݂ܝܰܘܡܳܐ
ܕ݁ܚܰܕ݂
ܒ݁ܫܰܒ݁ܳܐ
ܟ݁ܰܕ݂
ܟ݁ܢܺܝܫܺܝܢܰܢ
ܕ݁ܢܶܩܨܶܐ
ܐܶܘܟ݂ܰܪܺܣܛܺܝܰܐ
ܡܡܰܠܶܠ ܗ݈ܘܳܐ
ܥܰܡܗܽܘܢ
ܦ݁ܰܘܠܳܘܣ
ܡܶܛܽܠ
ܕ݁ܰܠܝܰܘܡܳܐ
ܐ݈ܚܪܺܢܳܐ
ܥܬ݂ܺܝܕ݂ ܗ݈ܘܳܐ
ܕ݁ܢܶܦ݁ܽܘܩ ܠܶܗ
ܘܰܐܓ݁ܰܪ ܗ݈ܘܳܐ
ܠܰܡܡܰܠܳܠܽܘ
ܥܕ݂ܰܡܳܐ
ܠܦ݂ܶܠܓ݁ܶܗ
ܕ݁ܠܺܠܝܳܐ܂</div>
<div type="v" n="8">ܘܺܐܝܬ݂
ܗ݈ܘܳܐ ܬ݁ܰܡܳܢ
ܠܰܡܦ݁ܺܐܕ݂ܶܐ
ܕ݁ܢܽܘܪܳܐ
ܣܰܓ݁ܺܝܶܐܐ
ܒ݁ܥܶܠܺܝܬ݂ܳܐ
ܗܳܝ
ܕ݁ܰܟ݂ܢܺܝܫܺܝܢ
ܗܘܰܝܢ ܒ݁ܳܗ܂</div>
<div type="v" n="9">ܘܝܳܬ݂ܶܒ݂
ܗ݈ܘܳܐ ܥܠܰܝܡܳܐ
ܚܰܕ݂ ܕ݁ܰܫܡܶܗ
ܗܘܳܐ
ܐܶܘܛܽܟ݂ܳܘܣ
ܒ݁ܟ݂ܰܘܬ݂ܳܐ
ܘܫܳܡܰܥ
ܘܰܛܒ݂ܰܥ
ܒ݁ܫܶܢܬ݂ܳܐ
ܝܰܩܺܝܪܬ݁ܳܐ
ܟ݁ܰܕ݂ ܐܰܓ݁ܰܪ
ܗ݈ܘܳܐ
ܒ݁ܡܶܠܬ݂ܳܐ
ܦ݁ܰܘܠܳܘܣ
ܘܰܒ݂ܫܶܢܬ݂ܶܗ
ܢܦ݂ܰܠ ܗ݈ܘܳܐ
ܡܶܢ ܬ݁ܠܳܬ݂ܳܐ
ܡܶܕ݂ܝܳܪܺܝܢ
ܘܶܐܫܬ݁ܩܶܠ
ܟ݁ܰܕ݂ ܡܺܝܬ݂܂</div>
<div type="v" n="10">ܘܰܢܚܶܬ݂
ܦ݁ܰܘܠܳܘܣ
ܢܦ݂ܰܠ ܠܥܶܠ
ܡܶܢܶܗ
ܘܥܰܦ݁ܩܶܗ
ܘܶܐܡܰܪ ܠܳܐ
ܬ݁ܶܬ݁ܙܺܝܥܽܘܢ
ܡܶܛܽܠ
ܕ݁ܢܰܦ݂ܫܶܗ
ܒ݁ܶܗ ܗ݈ܺܝ܂</div>
<div type="v" n="11">ܟ݁ܰܕ݂
ܣܠܶܩ ܕ݁ܶܝܢ
ܩܨܳܐ ܠܰܚܡܳܐ
ܘܰܛܥܶܡ ܘܰܗܘܳܐ
ܡܡܰܠܶܠ
ܥܕ݂ܰܡܳܐ
ܕ݁ܰܣܠܶܩ
ܨܰܦ݂ܪܳܐ
ܘܗܳܝܕ݁ܶܝܢ
ܢܦ݂ܰܩ
ܕ݁ܢܺܐܙܰܠ
ܒ݁ܝܰܒ݂ܫܳܐ܂</div>
<div type="v" n="12">ܘܕ݂ܰܒ݂ܪܽܘܗ݈ܝ
ܠܰܥܠܰܝܡܳܐ
ܟ݁ܰܕ݂ ܚܰܝ
ܘܰܚܕ݂ܺܝܘ ܒ݁ܶܗ
ܪܰܘܪܒ݂ܳܐܝܺܬ݂܂</div>
<div type="v" n="13">ܚܢܰܢ
ܕ݁ܶܝܢ ܢܚܶܬ݂ܢ
ܠܶܐܠܦ݂ܳܐ
ܘܰܪܕ݂ܰܝܢ
ܠܘܰܥܕ݁ܳܐ
ܕ݁ܬ݂ܰܣܳܘܣ
ܡܶܛܽܠ ܕ݁ܡܶܢ
ܬ݁ܰܡܳܢ
ܥܬ݂ܺܝܕ݂ܺܝܢ
ܗ݈ܘܰܝܢ
ܕ݁ܰܢܩܰܒ݁ܠܺܝܘܗ݈ܝ
ܠܦ݁ܰܘܠܳܘܣ
ܗܳܟ݂ܰܢܳܐ
ܓ݁ܶܝܪ ܦ݁ܩܰܕ݂
ܗ݈ܘܳܐ ܠܰܢ
ܟ݁ܰܕ݂ ܐܶܙܰܠ
ܗ݈ܘܳܐ ܗܽܘ
ܒ݁ܝܰܒ݂ܫܳܐ܂</div>
<div type="v" n="14">ܟ݁ܰܕ݂
ܕ݁ܶܝܢ
ܩܰܒ݁ܶܠܢܳܝܗ݈ܝ
ܡܶܢ ܬ݁ܰܣܳܘܣ
ܫܩܰܠܢܳܝܗ݈ܝ
ܒ݁ܶܐܠܦ݂ܳܐ
ܘܶܐܬ݂ܰܝܢ
ܠܡܺܝܛܽܘܠܺܝܢܺܐ܂</div>
<div type="v" n="15">ܘܡܶܢ
ܬ݁ܰܡܳܢ
ܠܝܰܘܡܳܐ
ܐ݈ܚܪܺܢܳܐ
ܪܕ݂ܰܝܢ
ܠܽܘܩܒ݂ܰܠ
ܟ݁ܺܝܳܘܣ
ܓ݁ܳܙܰܪܬ݁ܳܐ
ܘܬ݂ܽܘܒ݂
ܠܝܰܘܡܳܐ
ܐ݈ܚܪܺܢܳܐ
ܐܶܬ݂ܰܝܢ
ܠܣܰܡܳܘܣ
ܘܩܰܘܺܝܢ
ܒ݁ܰܛܪܳܘܓ݂ܺܠܺܝܳܘܢ
ܘܰܠܝܰܘܡܳܐ
ܐ݈ܚܪܺܢܳܐ
ܐܶܬ݂ܰܝܢ
ܠܡܺܝܠܺܝܛܳܘܣ܂</div>
<div type="v" n="16">ܦ݁ܣܺܝܩ
ܗ݈ܘܳܐ ܠܶܗ
ܓ݁ܶܝܪ
ܠܦ݁ܰܘܠܳܘܣ
ܕ݁ܢܶܥܒ݁ܪܺܝܗ
ܠܶܐܦ݂ܶܣܳܘܣ
ܕ݁ܰܠܡܳܐ
ܢܶܫܬ݁ܰܘܚܰܪ
ܠܶܗ ܬ݁ܰܡܳܢ
ܡܶܛܽܠ
ܕ݁ܰܡܣܰܪܗܰܒ݂
ܗ݈ܘܳܐ ܕ݁ܶܐܢ
ܡܶܫܟ݁ܚܳܐ
ܝܰܘܡܳܐ
ܕ݁ܦ݁ܶܢܛܺܩܳܘܣܛܺܐ
ܒ݁ܽܐܘܪܺܫܠܶܡ
ܢܶܥܒ݁ܕ݂ܺܝܘܗ݈ܝ܂</div>
<div type="v" n="17">ܘܡܶܢܳܗ
ܡܶܢ
ܡܺܝܠܺܝܛܳܘܣ
ܫܰܕ݁ܰܪ
ܐܰܝܬ݁ܺܝ
ܠܩܰܫܺܝܫܶܐ
ܕ݁ܥܺܕ݈݁ܬ݁ܳܐ
ܕ݁ܶܐܦ݂ܶܣܳܘܣ܂</div>
<div type="v" n="18">ܘܟ݂ܰܕ݂
ܐܶܬ݂ܰܘ
ܠܘܳܬ݂ܶܗ ܐܶܡܰܪ
ܠܗܽܘܢ
ܐܰܢ݈ܬ݁ܽܘܢ
ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܡܶܢ ܝܰܘܡܳܐ
ܩܰܕ݂ܡܳܝܳܐ
ܕ݁ܥܶܠܶܬ݂
ܠܰܐܣܺܝܰܐ
ܐܰܝܟ݁ܰܢܳܐ
ܗܘܺܝܬ݂
ܥܰܡܟ݂ܽܘܢ
ܟ݁ܽܠܶܗ
ܙܰܒ݂ܢܳܐ܂</div>
<div type="v" n="19">ܟ݁ܰܕ݂
ܦ݁ܳܠܰܚ ܐ݈ܢܳܐ
ܠܰܐܠܳܗܳܐ
ܒ݁ܡܰܟ݁ܺܝܟ݂ܽܘܬ݂ܳܐ
ܣܰܓ݁ܺܝܐܬ݂ܳܐ
ܘܰܒ݂ܕ݂ܶܡܥܶܐ
ܘܰܒ݂ܢܶܣܝܽܘܢܶܐ
ܐܰܝܠܶܝܢ
ܕ݁ܥܳܕ݂ܶܝܢ
ܗ݈ܘܰܘ ܥܠܰܝ
ܒ݁ܢܶܟ݂ܠܰܝܗܽܘܢ
ܕ݁ܺܝܗܽܘܕ݂ܳܝܶܐ܂</div>
<div type="v" n="20">ܘܠܳܐ
ܒ݁ܣܺܝܬ݂
ܒ݁ܡܶܕ݁ܶܡ
ܕ݁ܦ݂ܰܩܳܚ
ܗ݈ܘܳܐ
ܠܢܰܦ݂ܫܳܬ݂ܟ݂ܽܘܢ
ܕ݁ܰܐܟ݂ܪܶܙ
ܠܟ݂ܽܘܢ
ܘܰܐܠܶܦ݂
ܒ݁ܫܽܘܩܶܐ
ܘܰܒ݂ܒ݂ܳܬ݁ܶܐ܂</div>
<div type="v" n="21">ܟ݁ܰܕ݂
ܡܣܰܗܶܕ݂
ܗ݈ܘܺܝܬ݂
ܠܺܝܗܽܘܕ݂ܳܝܶܐ
ܘܠܰܐܪܡܳܝܶܐ
ܥܰܠ
ܬ݁ܝܳܒ݁ܽܘܬ݂ܳܐ
ܕ݁ܰܠܘܳܬ݂
ܐܰܠܳܗܳܐ
ܘܗܰܝܡܳܢܽܘܬ݂ܳܐ
ܕ݁ܰܒ݂ܡܳܪܰܢ
ܝܶܫܽܘܥ
ܡܫܺܝܚܳܐ܂</div>
<div type="v" n="22">ܘܗܳܫܳܐ
ܐܶܢܳܐ ܐܰܣܺܝܪ
ܐ݈ܢܳܐ
ܒ݁ܪܽܘܚܳܐ
ܘܳܐܙܶܠ ܐ݈ܢܳܐ
ܠܽܐܘܪܺܫܠܶܡ
ܘܠܳܐ ܝܳܕ݂ܰܥ
ܐ݈ܢܳܐ ܡܳܢܳܐ
ܐܳܪܰܥ ܠܺܝ
ܒ݁ܳܗ܂</div>
<div type="v" n="23">ܒ݁ܪܰܡ
ܪܽܘܚܳܐ
ܕ݁ܩܽܘܕ݂ܫܳܐ
ܒ݁ܟ݂ܽܠ
ܡܕ݂ܺܝܢܳܐ
ܡܣܰܗܶܕ݂ ܠܺܝ
ܘܳܐܡܰܪ
ܕ݁ܰܐܣܽܘܪܶܐ
ܘܽܐܘܠܨܳܢܶܐ
ܥܬ݂ܺܝܕ݂ܺܝܢ
ܠܳܟ݂܂</div>
<div type="v" n="24">ܐܶܠܳܐ ܠܺܝ
ܠܳܐ ܚܫܺܝܒ݂ܳܐ
ܢܰܦ݂ܫܝ ܡܶܕ݁ܶܡ
ܐܰܝܟ݂
ܕ݁ܶܐܫܰܠܶܡ
ܪܶܗܛܝ
ܘܬ݂ܶܫܡܶܫܬ݁ܳܐ
ܕ݁ܩܰܒ݁ܠܶܬ݂
ܡܶܢ ܡܳܪܰܢ
ܝܶܫܽܘܥ
ܕ݁ܰܐܣܗܶܕ݂ ܥܰܠ
ܣܒ݂ܰܪܬ݂ܳܐ
ܕ݁ܛܰܝܒ݁ܽܘܬ݂ܶܗ
ܕ݁ܰܐܠܳܗܳܐ܂</div>
<div type="v" n="25">ܘܗܳܫܳܐ
ܐܶܢܳܐ ܝܳܕ݂ܰܥ
ܐ݈ܢܳܐ
ܕ݁ܬ݂ܽܘܒ݂
ܦ݁ܰܪܨܽܘܦ݁ܝ
ܠܳܐ ܚܳܙܶܝܢ
ܐܢ݈ܬ݁ܽܘܢ
ܟ݁ܽܠܟ݂ܽܘܢ
ܐܰܝܠܶܝܢ
ܕ݁ܶܐܬ݂ܟ݁ܰܪܟ݁ܶܬ݂
ܐܰܟ݂ܪܙܶܬ݂
ܠܟ݂ܽܘܢ
ܡܰܠܟ݁ܽܘܬ݂ܳܐ܂</div>
<div type="v" n="26">ܘܡܶܛܽܠ
ܗܳܢܳܐ ܡܣܰܗܶܕ݂
ܐ݈ܢܳܐ ܠܟ݂ܽܘܢ
ܝܰܘܡܳܐ
ܕ݁ܝܰܘܡܳܢܳܐ
ܕ݁ܰܕ݂ܟ݂ܶܐ
ܐ݈ܢܳܐ ܡܶܢ
ܕ݁ܡܳܐ
ܕ݁ܟ݂ܽܠܟ݂ܽܘܢ܂</div>
<div type="v" n="27">ܠܳܐ ܓ݁ܶܝܪ
ܐܶܫܬ݁ܶܐܠܶܬ݂
ܕ݁ܰܐܘܕ݁ܰܥܟ݂ܽܘܢ
ܟ݁ܽܠܶܗ
ܨܶܒ݂ܝܳܢܶܗ
ܕ݁ܰܐܠܳܗܳܐ܂</div>
<div type="v" n="28">ܐܶܙܕ݁ܰܗ݈ܪܘ
ܗܳܟ݂ܺܝܠ
ܒ݁ܢܰܦ݂ܫܟ݂ܽܘܢ
ܘܰܒ݂ܟ݂ܽܠܳܗ
ܡܰܪܥܺܝܬ݂ܳܐ
ܗܳܝ
ܕ݁ܰܐܩܺܝܡܟ݂ܽܘܢ
ܒ݁ܳܗ ܪܽܘܚܳܐ
ܕ݁ܩܽܘܕ݂ܫܳܐ
ܐܶܦ݁ܺܣܩܳܘܦ݁ܶܐ
ܕ݁ܬ݂ܶܪܥܽܘܢ
ܠܥܺܕ݈݁ܬ݁ܶܗ
ܕ݁ܰܐܠܳܗܳܐ ܗܳܝ
ܕ݁ܰܩܢܳܗ
ܒ݁ܰܕ݂ܡܶܗ܂</div>
<div type="v" n="29">ܐܶܢܳܐ
ܝܳܕ݂ܰܥ ܐ݈ܢܳܐ
ܕ݁ܡܶܢ ܒ݁ܳܬ݂ܰܪ
ܕ݁ܳܐܙܶܠ ܐ݈ܢܳܐ
ܢܶܥܠܽܘܢ
ܥܰܡܟ݂ܽܘܢ
ܕ݁ܺܐܒ݂ܶܐ
ܬ݁ܰܩܺܝܦ݂ܶܐ
ܕ݁ܠܳܐ ܚܳܝܣܺܝܢ
ܥܰܠ
ܡܰܪܥܺܝܬ݂ܳܐ܂</div>
<div type="v" n="30">ܘܳܐܦ݂
ܡܶܢܟ݂ܽܘܢ
ܕ݁ܺܝܠܟ݂ܽܘܢ
ܢܩܽܘܡܽܘܢ
ܓ݁ܰܒ݂ܪܶܐ
ܡܡܰܠܠܰܝ
ܡܥܰܩܡܳܬ݂ܳܐ
ܐܰܝܟ݂
ܕ݁ܢܰܗܦ݁ܟ݂ܽܘܢ
ܠܬ݂ܰܠܡܺܝܕ݂ܶܐ
ܕ݁ܢܺܐܙܽܠ݈ܘܢ
ܒ݁ܳܬ݂ܰܪܗܽܘܢ܂</div>
<div type="v" n="31">ܡܶܛܽܠ
ܗܳܢܳܐ
ܗܘܰܝܬ݁ܽܘܢ
ܥܺܝܪܺܝܢ
ܘܥܰܗܺܝܕ݂ܺܝܢ
ܕ݁ܰܫܢܰܝܳܐ
ܬ݁ܠܳܬ݂ ܠܳܐ
ܫܠܺܝܬ݂
ܒ݁ܠܺܠܝܳܐ
ܘܒ݂ܺܐܝܡܳܡܳܐ
ܟ݁ܰܕ݂
ܒ݁ܕ݂ܶܡܥܶܐ
ܡܰܪܬ݁ܶܐ ܐܶܢܳܐ
ܠܐ݈ܢܳܫ ܐ݈ܢܳܫ
ܡܶܢܟ݂ܽܘܢ܂</div>
<div type="v" n="32">ܘܗܳܫܳܐ
ܡܰܓ݂ܥܶܠ ܐ݈ܢܳܐ
ܠܟ݂ܽܘܢ
ܠܰܐܠܳܗܳܐ
ܘܰܠܡܶܠܬ݂ܳܐ
ܕ݁ܛܰܝܒ݁ܽܘܬ݂ܶܗ
ܕ݁ܗܺܝ
ܡܶܫܟ݁ܚܳܐ
ܒ݁ܳܢܝܳܐ
ܠܟ݂ܽܘܢ
ܘܝܳܗܒ݁ܳܐ
ܠܟ݂ܽܘܢ
ܝܽܘܪܬ݁ܳܢܳܐ
ܥܰܡ ܟ݁ܽܠܗܽܘܢ
ܩܰܕ݁ܺܝܫܶܐ܂</div>
<div type="v" n="33">ܟ݁ܶܣܦ݁ܳܐ
ܐܰܘ ܕ݁ܰܗܒ݂ܳܐ
ܐܰܘ ܢܰܚܬ݁ܶܐ
ܠܳܐ ܪܶܓ݁ܶܬ݂܂</div>
<div type="v" n="34">ܘܰܐܢ݈ܬ݁ܽܘܢ
ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܠܰܣܢܺܝܩܽܘܬ݂ܝ
ܘܠܰܐܝܠܶܝܢ
ܕ݁ܺܐܝܬ݂ ܥܰܡܝ
ܫܰܡܶܫ ܗܳܠܶܝܢ
ܐܺܝܕ݂ܰܝ܂</div>
<div type="v" n="35">ܘܟ݂ܽܠܡܶܕ݁ܶܡ
ܚܰܘܺܝܬ݂ܟ݂ܽܘܢ
ܕ݁ܗܳܟ݂ܰܢܳܐ
ܘܳܠܶܐ ܠܡܶܠܳܐܐ
ܘܰܠܡܺܐܨܰܦ݂
ܕ݁ܰܐܝܠܶܝܢ
ܕ݁ܰܟ݂ܪܺܝܗܺܝܢ
ܘܠܰܡܥܰܗܳܕ݂ܽܘ
ܡܶܠܰܘܗ݈ܝ
ܕ݁ܡܳܪܰܢ
ܝܶܫܽܘܥ ܡܶܛܽܠ
ܕ݁ܗܽܘ ܐܶܡܰܪ
ܕ݁ܛܽܘܒ݂ܰܘܗ݈ܝ
ܠܰܐܝܢܳܐ
ܕ݁ܝܳܗܶܒ݂
ܝܰܬ݁ܺܝܪ ܡܶܢ
ܐܰܝܢܳܐ
ܕ݁ܢܳܣܶܒ݂܂</div>
<div type="v" n="36">ܘܟ݂ܰܕ݂
ܗܳܠܶܝܢ ܐܶܡܰܪ
ܩܥܶܕ݂ ܥܰܠ
ܒ݁ܽܘܪܟ݁ܰܘܗ݈ܝ
ܘܨܰܠܺܝ
ܘܟ݂ܽܠܗܽܘܢ
ܐ݈ܢܳܫܳܐ
ܥܰܡܶܗ܂</div>
<div type="v" n="37">ܘܰܗܘܳܬ݂
ܒ݁ܟ݂ܳܬ݂ܳܐ
ܪܰܒ݁ܬ݂ܳܐ
ܒ݁ܟ݂ܽܠܗܽܘܢ
ܘܥܰܦ݁ܩܽܘܗ݈ܝ
ܘܰܡܢܰܫܩܺܝܢ
ܗ݈ܘܰܘ ܠܶܗ܂</div>
<div type="v" n="38">ܝܰܬ݁ܺܝܪܳܐܝܺܬ݂
ܕ݁ܶܝܢ
ܡܶܫܬ݁ܰܢܩܺܝܢ
ܗ݈ܘܰܘ ܥܰܠ ܗܳܝ
ܡܶܠܬ݂ܳܐ
ܕ݁ܶܐܡܰܪ ܕ݁ܠܳܐ
ܬ݁ܽܘܒ݂
ܥܬ݂ܺܝܕ݂ܺܝܢ
ܕ݁ܢܶܚܙܽܘܢ
ܦ݁ܰܪܨܽܘܦ݁ܶܗ
ܘܠܰܘܝܽܘܗ݈ܝ
ܥܕ݂ܰܡܳܐ
ܠܶܐܠܦ݂ܳܐ܂</div>
</div>
<div type="ch" n="21">
<div type="title" n="title"> ܀ ܦܪܟܣܣ
ܕܫܠܝ̈ܚܐ ܟܐܐ </div>
<div type="v" n="1">ܘܰܦ݂ܪܰܫܢ
ܡܶܢܗܽܘܢ
ܘܰܪܕ݂ܰܝܢ
ܬ݁ܪܺܝܨܳܐܝܺܬ݂
ܠܩܳܘ
ܓ݁ܳܙܰܪܬ݁ܳܐ
ܘܰܠܝܰܘܡܳܐ
ܐ݈ܚܪܺܢܳܐ
ܐܶܬ݂ܰܝܢ
ܠܪܳܘܕ݂ܳܘܣ
ܘܡܶܢ ܬ݁ܰܡܳܢ
ܠܦ݁ܰܐܛܰܪܰܐ܂</div>
<div type="v" n="2">ܘܶܐܫܟ݁ܰܚܢ
ܬ݁ܰܡܳܢ
ܐܶܠܦ݂ܳܐ
ܕ݁ܳܐܙܳܠ݈ܐ
ܠܦ݂ܽܘܢܺܝܩܺܐ
ܘܰܣܠܶܩܢ ܠܳܗ
ܘܰܪܕ݂ܰܝܢ܂</div>
<div type="v" n="3">ܘܡܰܛܺܝܢ
ܥܕ݂ܰܡܳܐ ܠܘܳܬ݂
ܩܽܘܦ݁ܪܳܘܣ
ܓ݁ܳܙܰܪܬ݁ܳܐ
ܘܰܫܒ݂ܰܩܢܳܗ
ܠܣܶܡܳܠܳܐ
ܘܶܐܬ݂ܰܝܢ
ܠܣܽܘܪܺܝܰܐ
ܘܡܶܢ ܬ݁ܰܡܳܢ
ܡܰܛܺܝܢ ܠܨܽܘܪ
ܬ݁ܰܡܳܢ ܓ݁ܶܝܪ
ܐܺܝܬ݂ ܗ݈ܘܳܐ
ܠܳܗ ܠܶܐܠܦ݂ܳܐ
ܠܰܡܢܳܚܽܘ
ܛܰܥܢܳܗ܂</div>
<div type="v" n="4">ܘܟ݂ܰܕ݂
ܐܶܫܟ݁ܰܚܢ
ܬ݁ܰܡܳܢ
ܬ݁ܰܠܡܺܝܕ݂ܶܐ
ܩܰܘܺܝܢ
ܠܘܳܬ݂ܗܽܘܢ
ܝܰܘܡܳܬ݂ܳܐ
ܫܰܒ݂ܥܳܐ
ܘܗܳܠܶܝܢ
ܐܳܡܪܺܝܢ ܗ݈ܘܰܘ
ܟ݁ܽܠܝܽܘܡ
ܠܦ݁ܰܘܠܳܘܣ
ܒ݁ܪܽܘܚ ܕ݁ܠܳܐ
ܢܺܐܙܰܠ
ܠܽܐܘܪܺܫܠܶܡ܂</div>
<div type="v" n="5">ܘܡܶܢ
ܒ݁ܳܬ݂ܰܪ
ܗܳܠܶܝܢ
ܝܰܘܡܳܬ݂ܳܐ
ܢܦ݂ܰܩܢ
ܕ݁ܢܺܐܙܰܠ
ܒ݁ܽܐܘܪܚܳܐ
ܘܰܡܠܰܘܶܝܢ
ܗ݈ܘܰܘ ܠܰܢ
ܟ݁ܽܠܗܽܘܢ
ܗܶܢܽܘܢ
ܘܢܶܫܰܝܗܽܘܢ
ܘܰܒ݂ܢܰܝܗܽܘܢ
ܥܕ݂ܰܡܳܐ ܠܒ݂ܰܪ
ܡܶܢ
ܡܕ݂ܺܝܢ݈ܬ݁ܳܐ
ܘܰܩܥܶܕ݂ܘ ܥܰܠ
ܒ݁ܽܘܪܟ݁ܰܝܗܽܘܢ
ܥܰܠ ܝܰܕ݂
ܝܰܡܳܐ
ܘܨܰܠܺܝܘ܂</div>
<div type="v" n="6">ܘܢܰܫܶܩܢ
ܠܰܚܕ݂ܳܕ݂ܶܐ
ܘܰܣܠܶܩܢ
ܠܶܐܠܦ݂ܳܐ
ܘܰܗܦ݂ܰܟ݂ܘ
ܗܶܢܽܘܢ
ܠܒ݂ܳܬ݁ܰܝܗܽܘܢ܂</div>
<div type="v" n="7">ܚܢܰܢ ܕ݁ܶܝܢ
ܪܕ݂ܰܝܢ ܡܶܢ
ܨܽܘܪ ܘܶܐܬ݂ܰܝܢ
ܠܥܰܟ݁ܽܘ
ܡܕ݂ܺܝܢ݈ܬ݁ܳܐ
ܘܝܰܗ݈ܒ݂ܢ
ܫܠܳܡܳܐ ܠܰܐܚܶܐ
ܕ݁ܬ݂ܰܡܳܢ
ܘܰܫܪܰܝܢ
ܨܶܐܕ݂ܰܝܗܽܘܢ
ܝܰܘܡܳܐ ܚܰܕ݂܂</div>
<div type="v" n="8">ܘܰܠܝܰܘܡܳܐ
ܐ݈ܚܪܺܢܳܐ
ܢܦ݂ܰܩܢ
ܘܶܐܬ݂ܰܝܢ
ܠܩܶܣܰܪܺܝܰܐ
ܘܥܰܠܢ ܫܪܰܝܢ
ܒ݁ܒ݂ܰܝܬ݁ܶܗ
ܕ݁ܦ݂ܺܝܠܺܝܦ݁ܳܘܣ
ܡܣܰܒ݁ܪܳܢܳܐ
ܐܰܝܢܳܐ
ܕ݁ܺܐܝܬ݂ܰܘܗ݈ܝ
ܗ݈ܘܳܐ ܡܶܢ
ܫܰܒ݂ܥܳܐ܂</div>
<div type="v" n="9">ܘܺܐܝܬ݂
ܗ݈ܘܰܝ ܠܶܗ
ܒ݁ܢܳܬ݂ܳܐ
ܒ݁ܬ݂ܽܘܠܳܬ݂ܳܐ
ܐܰܪܒ݁ܰܥ
ܕ݁ܡܶܬ݂ܢܰܒ݁ܝܳܢ
ܗ݈ܘܰܝ܂</div>
<div type="v" n="10">ܘܟ݂ܰܕ݂
ܐܺܝܬ݂ܰܝܢ
ܬ݁ܰܡܳܢ
ܝܰܘܡܳܬ݂ܳܐ
ܣܰܓ݁ܺܝܶܐܐ
ܢܚܶܬ݂ ܗ݈ܘܳܐ
ܡܶܢ ܝܺܗܽܘܕ݂
ܢܒ݂ܺܝܳܐ ܚܰܕ݂
ܕ݁ܰܫܡܶܗ ܗܘܳܐ
ܐܰܓ݂ܰܒ݂ܳܘܣ܂</div>
<div type="v" n="11">ܘܥܰܠ
ܠܘܳܬ݂ܰܢ
ܘܰܫܩܰܠ
ܥܶܪܰܩܬ݂ܳܐ
ܕ݁ܚܰܨܰܘܗ݈ܝ
ܕ݁ܦ݁ܰܘܠܳܘܣ
ܘܶܐܣܰܪ
ܪܶܓ݂ܠܶܐ
ܕ݁ܢܰܦ݂ܫܶܗ
ܘܺܐܝܕ݂ܰܘܗ݈ܝ
ܘܶܐܡܰܪ
ܗܳܟ݂ܰܢܳܐ
ܐܳܡܰܪ ܪܽܘܚܳܐ
ܕ݁ܩܽܘܕ݂ܫܳܐ
ܕ݁ܓ݂ܰܒ݂ܪܳܐ
ܡܳܪܳܗ
ܕ݁ܥܶܪܰܩܬ݂ܳܐ
ܗܳܕ݂ܶܐ
ܗܳܟ݂ܰܢܳܐ
ܢܶܐܣܪܽܘܢܶܗ
ܝܺܗܽܘܕ݂ܳܝܶܐ
ܒ݁ܽܐܘܪܺܫܠܶܡ
ܘܢܰܫܠܡܽܘܢܶܗ
ܒ݁ܺܐܝܕ݂ܰܝ
ܥܰܡ݈ܡܶܐ܂</div>
<div type="v" n="12">ܘܟ݂ܰܕ݂
ܗܳܠܶܝܢ ܡܶܠܶܐ
ܫܡܰܥܢ ܒ݁ܥܰܝܢ
ܡܶܢܶܗ ܚܢܰܢ
ܘܰܒ݂ܢܰܝ
ܐܰܬ݂ܪܳܐ ܕ݁ܠܳܐ
ܢܺܐܙܰܠ
ܠܽܐܘܪܺܫܠܶܡ܂</div>
<div type="v" n="13">ܗܳܝܕ݁ܶܝܢ
ܥܢܳܐ ܘܶܐܡܰܪ
ܦ݁ܰܘܠܳܘܣ
ܡܳܢܳܐ
ܥܳܒ݂ܕ݁ܺܝܢ
ܐܢ݈ܬ݁ܽܘܢ
ܕ݁ܒ݂ܳܟ݂ܶܝܢ
ܐܢ݈ܬ݁ܽܘܢ
ܘܫܳܚܩܺܝܢ
ܐܢ݈ܬ݁ܽܘܢ ܠܶܗ
ܠܠܶܒ݁ܝ ܐܶܢܳܐ
ܓ݁ܶܝܪ ܠܳܐ
ܗ݈ܘܳܐ
ܕ݁ܶܐܬ݂ܶܐܣܰܪ
ܒ݁ܰܠܚܽܘܕ݂
ܡܛܰܝܰܒ݂ ܐ݈ܢܳܐ
ܐܶܠܳܐ ܐܳܦ݂
ܕ݁ܶܐܡܽܘܬ݂
ܒ݁ܽܐܘܪܺܫܠܶܡ
ܚܠܳܦ݂ ܫܡܶܗ
ܕ݁ܡܳܪܰܢ
ܝܶܫܽܘܥ܂</div>
<div type="v" n="14">ܘܟ݂ܰܕ݂
ܠܳܐ
ܐܶܬ݁ܛܦ݁ܺܝܣ
ܠܰܢ ܒ݁ܗܶܠܢ
ܠܰܢ ܘܶܐܡܰܪܢ
ܕ݁ܨܶܒ݂ܝܳܢܶܗ
ܕ݁ܡܳܪܰܢ
ܢܶܗܘܶܐ܂</div>
<div type="v" n="15">ܘܒ݂ܳܬ݂ܰܪ
ܝܰܘܡܳܬ݂ܳܐ
ܗܳܠܶܝܢ
ܐܶܬ݁ܛܰܝܰܒ݂ܢ
ܘܰܣܠܶܩܢ ܠܰܢ
ܠܽܐܘܪܺܫܠܶܡ܂</div>
<div type="v" n="16">ܘܶܐܬ݂ܰܘ
ܗ݈ܘܰܘ ܥܰܡܰܢ
ܐ݈ܢܳܫܳܐ
ܬ݁ܰܠܡܺܝܕ݂ܶܐ
ܡܶܢ ܩܶܣܰܪܺܝܰܐ
ܟ݁ܰܕ݂
ܕ݁ܒ݂ܺܝܪܺܝܢ
ܥܰܡܗܽܘܢ ܐܰܚܳܐ
ܚܰܕ݂ ܡܶܢ
ܬ݁ܰܠܡܺܝܕ݂ܶܐ
ܩܰܕ݂ܡܳܝܶܐ
ܕ݁ܰܫܡܶܗ ܗܘܳܐ
ܡܢܰܣܳܘܢ
ܘܺܐܝܬ݂ܰܘܗ݈ܝ
ܗ݈ܘܳܐ ܡܶܢ
ܩܽܘܦ݁ܪܳܘܣ
ܕ݁ܰܢܩܰܒ݁ܠܰܢ
ܒ݁ܒ݂ܰܝܬ݁ܶܗ܂</div>
<div type="v" n="17">ܘܟ݂ܰܕ݂
ܐܶܬ݂ܰܝܢ
ܠܽܐܘܪܺܫܠܶܡ
ܩܰܒ݁ܠܽܘܢ
ܐܰܚܶܐ
ܚܳܕ݂ܝܳܐܝܺܬ݂܂</div>
<div type="v" n="18">ܘܰܠܝܰܘܡܳܐ
ܐ݈ܚܪܺܢܳܐ ܥܰܠܢ
ܥܰܡ ܦ݁ܰܘܠܳܘܣ
ܠܘܳܬ݂
ܝܰܥܩܽܘܒ݂
ܟ݁ܰܕ݂ ܐܺܝܬ݂
ܗ݈ܘܳܐ ܠܘܳܬ݂ܶܗ
ܟ݁ܽܠܗܽܘܢ
ܩܰܫܺܝܫܶܐ܂</div>
<div type="v" n="19">ܘܝܰܗ݈ܒ݂ܢ
ܠܗܽܘܢ ܫܠܳܡܳܐ
ܘܡܶܫܬ݁ܰܥܶܐ
ܗ݈ܘܳܐ ܠܗܽܘܢ
ܦ݁ܰܘܠܳܘܣ
ܒ݁ܳܬ݂ܰܪ
ܒ݁ܳܬ݂ܰܪ ܟ݁ܽܠ
ܡܳܐ ܕ݁ܰܥܒ݂ܰܕ݂
ܐܰܠܳܗܳܐ
ܒ݁ܥܰܡ݈ܡܶܐ
ܒ݁ܬ݂ܶܫܡܶܫܬ݁ܶܗ܂</div>
<div type="v" n="20">ܘܟ݂ܰܕ݂
ܫܡܰܥܘ ܫܰܒ݁ܰܚܘ
ܠܰܐܠܳܗܳܐ
ܘܶܐܡܰܪܘ ܠܶܗ
ܚܳܙܶܐ ܐܰܢ݈ܬ݁
ܐܰܚܽܘܢ ܟ݁ܡܳܐ
ܪܶܒ݁ܘܳܢ ܐܺܝܬ݂
ܒ݁ܺܝܗܽܘܕ݂
ܐܰܝܠܶܝܢ
ܕ݁ܗܰܝܡܶܢܘ
ܘܟ݂ܽܠܗܽܘܢ
ܗܳܠܶܝܢ
ܛܰܢܳܢܶܐ
ܐܶܢܽܘܢ
ܕ݁ܢܳܡܽܘܣܳܐ܂</div>
<div type="v" n="21">ܐܶܬ݂ܶܐܡܰܪ
ܠܗܽܘܢ ܕ݁ܶܝܢ
ܥܠܰܝܟ݁
ܕ݁ܡܰܠܶܦ݂
ܐܰܢ݈ܬ݁
ܕ݁ܢܶܦ݂ܪܩܽܘܢ
ܡܶܢ ܡܽܘܫܶܐ
ܟ݁ܽܠܗܽܘܢ
ܝܺܗܽܘܕ݂ܳܝܶܐ
ܕ݁ܰܒ݂ܥܰܡ݈ܡܶܐ
ܟ݁ܰܕ݂ ܐܳܡܰܪ
ܐܰܢ݈ܬ݁ ܕ݁ܠܳܐ
ܢܶܗܘܽܘܢ
ܓ݁ܳܙܪܺܝܢ
ܒ݁ܢܰܝܗܽܘܢ
ܘܠܳܐ
ܒ݁ܰܥܝܳܕ݂ܶܐ
ܕ݁ܢܳܡܽܘܣܳܐ
ܢܶܗܘܽܘܢ
ܡܗܰܠܟ݂ܺܝܢ܂</div>
<div type="v" n="22">ܡܶܛܽܠ
ܗܳܟ݂ܺܝܠ
ܕ݁ܡܶܫܬ݁ܰܡܥܳܐ
ܗ݈ܝ ܠܗܽܘܢ
ܕ݁ܶܐܬ݂ܰܝܬ݁
ܠܟ݂ܳܐ܂</div>
<div type="v" n="23">ܥܒ݂ܶܕ݂
ܡܶܕ݁ܶܡ
ܕ݁ܳܐܡܪܺܝܢܰܢ
ܠܳܟ݂ ܐܺܝܬ݂
ܠܰܢ ܓ݁ܰܒ݂ܪܶܐ
ܐܰܪܒ݁ܥܳܐ
ܕ݁ܰܢܕ݂ܺܝܪ
ܠܗܽܘܢ
ܕ݁ܢܶܬ݁ܕ݁ܰܟ݁ܽܘܢ܂</div>
<div type="v" n="24">ܕ݁ܒ݂ܰܪ
ܐܶܢܽܘܢ ܘܙܶܠ
ܐܶܬ݁ܕ݁ܰܟ݁ܳܐ
ܥܰܡܗܽܘܢ
ܘܰܐܦ݁ܶܩ
ܥܠܰܝܗܽܘܢ
ܢܰܦ݂ܩܳܬ݂ܳܐ
ܐܰܝܟ݂
ܕ݁ܢܶܓ݂ܪܥܽܘܢ
ܪܺܫܰܝܗܽܘܢ
ܘܡܶܬ݂ܝܰܕ݂ܥܳܐ
ܠܟ݂ܽܠܢܳܫ
ܕ݁ܡܶܕ݁ܶܡ
ܕ݁ܶܐܬ݂ܶܐܡܰܪ
ܥܠܰܝܟ݁
ܕ݁ܰܓ݁ܳܠ ܗ݈ܽܘ
ܘܰܐܢ݈ܬ݁
ܠܢܳܡܽܘܣܳܐ
ܫܳܠܶܡ ܐܰܢ݈ܬ݁
ܘܢܳܛܰܪ܂</div>
<div type="v" n="25">ܥܰܠ
ܐܰܝܠܶܝܢ ܕ݁ܶܝܢ
ܕ݁ܗܰܝܡܶܢܘ ܡܶܢ
ܥܰܡ݈ܡܶܐ ܚܢܰܢ
ܟ݁ܬ݂ܰܒ݂ܢ
ܕ݁ܢܶܗܘܽܘܢ
ܢܳܛܪܺܝܢ
ܢܰܦ݂ܫܗܽܘܢ ܡܶܢ
ܕ݁ܰܕ݂ܒ݂ܺܝܚܳܐ
ܘܡܶܢ
ܙܳܢܝܽܘܬ݂ܳܐ
ܘܡܶܢ ܚܢܺܝܩܳܐ
ܘܡܶܢ ܕ݁ܡܳܐ܂</div>
<div type="v" n="26">ܗܳܝܕ݁ܶܝܢ
ܦ݁ܰܘܠܳܘܣ
ܕ݁ܒ݂ܰܪ ܐܶܢܽܘܢ
ܠܓ݂ܰܒ݂ܪܶܐ
ܗܳܠܶܝܢ
ܠܝܰܘܡܳܐ
ܐ݈ܚܪܺܢܳܐ
ܘܶܐܬ݁ܕ݁ܰܟ݁ܺܝ
ܥܰܡܗܽܘܢ ܘܥܰܠ
ܐܶܙܰܠ
ܠܗܰܝܟ݁ܠܳܐ
ܟ݁ܰܕ݂ ܡܰܘܕ݁ܰܥ
ܠܗܽܘܢ
ܡܽܘܠܳܝܳܐ
ܕ݁ܝܰܘܡܳܬ݂ܳܐ
ܕ݁ܬ݂ܰܕ݂ܟ݁ܺܝܬ݂ܳܐ
ܥܕ݂ܰܡܳܐ
ܕ݁ܶܐܬ݂ܩܰܪܰܒ݂
ܩܽܘܪܒ݁ܳܢܳܐ
ܕ݁ܐ݈ܢܳܫ ܐ݈ܢܳܫ
ܡܶܢܗܽܘܢ܂</div>
<div type="v" n="27">ܘܟ݂ܰܕ݂
ܡܰܛܺܝ ܝܰܘܡܳܐ
ܕ݁ܫܰܒ݂ܥܳܐ
ܝܺܗܽܘܕ݂ܳܝܶܐ
ܕ݁ܡܶܢ ܐܰܣܺܝܰܐ
ܚܙܰܐܘܽܗ݈ܝ
ܒ݁ܗܰܝܟ݁ܠܳܐ
ܘܓ݂ܰܪܺܝܘ
ܥܠܰܘܗ݈ܝ ܥܰܡܳܐ
ܟ݁ܽܠܶܗ
ܘܰܐܪܡܺܝܘ
ܥܠܰܘܗ݈ܝ
ܐܺܝܕ݂ܰܝܳܐ܂</div>
<div type="v" n="28">ܟ݁ܰܕ݂
ܡܒ݂ܰܓ݁ܢܺܝܢ
ܘܳܐܡܪܺܝܢ
ܓ݁ܰܒ݂ܪܶܐ
ܒ݁ܢܰܝ
ܐܺܝܣܪܳܝܶܠ
ܥܰܕ݁ܰܪܘ ܗܳܢܳܐ
ܗ݈ܘ ܓ݁ܰܒ݂ܪܳܐ
ܕ݁ܠܽܘܩܒ݂ܰܠ
ܥܰܡܳܐ ܕ݁ܺܝܠܰܢ
ܡܰܠܶܦ݂ ܒ݁ܟ݂ܽܠ
ܕ݁ܽܘܟ݁ܳܐ
ܘܠܽܘܩܒ݂ܰܠ
ܢܳܡܽܘܣܳܐ
ܘܠܽܘܩܒ݂ܰܠ
ܐܰܬ݂ܪܳܐ ܗܳܢܳܐ
ܘܳܐܦ݂
ܠܰܐܪܡܳܝܶܐ
ܐܰܥܶܠ
ܠܗܰܝܟ݁ܠܳܐ
ܘܣܰܝܒ݂ܶܗ
ܠܰܐܬ݂ܪܳܐ
ܗܳܢܳܐ
ܩܰܕ݁ܺܝܫܳܐ܂</div>
<div type="v" n="29">ܩܰܕ݁ܶܡܘ
ܗ݈ܘܰܘ ܓ݁ܶܝܪ
ܚܙܰܘ ܥܰܡܶܗ
ܠܰܛܪܳܘܦ݂ܺܝܡܳܣ
ܐܶܦ݂ܶܣܳܝܳܐ
ܒ݁ܰܡܕ݂ܺܝܢ݈ܬ݁ܳܐ
ܘܣܳܒ݂ܪܺܝܢ
ܗ݈ܘܰܘ ܕ݁ܥܰܡ
ܦ݁ܰܘܠܳܘܣ ܥܰܠ
ܠܗܰܝܟ݁ܠܳܐ܂</div>
<div type="v" n="30">ܘܶܐܫܬ݁ܰܓ݂ܫܰܬ݂
ܟ݁ܽܠܳܗ
ܡܕ݂ܺܝܢ݈ܬ݁ܳܐ
ܘܶܐܬ݂ܟ݁ܰܢܰܫܘ
ܟ݁ܽܠܶܗ ܥܰܡܳܐ
ܘܰܐܚܕ݁ܽܘܗ݈ܝ
ܠܦ݁ܰܘܠܳܘܣ
ܘܓ݂ܰܪܽܘܗ݈ܝ
ܠܒ݂ܰܪ ܡܶܢ
ܗܰܝܟ݁ܠܳܐ
ܘܒ݂ܰܪ ܫܳܥܬ݂ܶܗ
ܐܶܬ݁ܬ݁ܚܶܕ݂ܘ
ܬ݁ܰܪܥܶܐ܂</div>
<div type="v" n="31">ܘܟ݂ܰܕ݂
ܒ݁ܳܥܶܐ ܗ݈ܘܳܐ
ܟ݁ܶܢܫܳܐ
ܠܡܶܩܛܠܶܗ
ܐܶܫܬ݁ܰܡܥܰܬ݂
ܠܟ݁ܺܠܺܝܰܪܟ݂ܳܐ
ܕ݁ܶܐܣܦ݁ܺܝܪ
ܕ݁ܟ݂ܽܠܳܗ
ܡܕ݂ܺܝܢ݈ܬ݁ܳܐ
ܐܶܬ݁ܬ݁ܙܺܝܥܰܬ݂
ܠܳܗ܂</div>
<div type="v" n="32">ܘܒ݂ܰܪ
ܫܳܥܬ݂ܶܗ
ܕ݁ܒ݂ܰܪ
ܠܩܶܢܛܪܽܘܢܳܐ
ܘܠܶܐܣܛܪܰܛܺܝܳܘܛܶܐ
ܣܰܓ݁ܺܝܶܐܐ
ܘܰܪܗܶܛܘ
ܥܠܰܝܗܽܘܢ
ܘܟ݂ܰܕ݂ ܚܙܰܘ
ܠܟ݁ܺܠܺܝܰܪܟ݂ܳܐ
ܘܠܶܐܣܛܪܰܛܺܝܳܘܛܶܐ
ܒ݁ܗܶܠܘ ܡܶܢ
ܕ݁ܡܳܚܶܝܢ
ܗ݈ܘܰܘ ܠܶܗ
ܠܦ݁ܰܘܠܳܘܣ܂</div>
<div type="v" n="33">ܘܰܩܪܶܒ݂
ܠܘܳܬ݂ܶܗ
ܟ݁ܺܠܺܝܰܪܟ݂ܳܐ
ܘܰܐܚܕ݁ܶܗ
ܘܰܦ݂ܩܰܕ݂
ܕ݁ܢܶܐܣܪܽܘܢܶܗ
ܒ݁ܬ݂ܰܪܬ݁ܶܝܢ
ܫܺܫܠܳܢ
ܘܰܡܫܰܐܶܠ
ܗ݈ܘܳܐ ܥܠܰܘܗ݈ܝ
ܕ݁ܡܰܢܽܘ
ܘܡܳܢܳܐ
ܥܒ݂ܰܕ݂܂</div>
<div type="v" n="34">ܘܩܳܥܶܝܢ
ܗ݈ܘܰܘ ܥܠܰܘܗ݈ܝ
ܐ݈ܢܳܫܳܐ ܡܶܢ
ܐܳܟ݂ܠܳܘܣ
ܡܶܕ݁ܶܡ ܡܶܕ݁ܶܡ
ܘܡܶܛܽܠ
ܩܥܳܬ݂ܗܽܘܢ ܠܳܐ
ܡܶܫܟ݁ܰܚ ܗ݈ܘܳܐ
ܠܡܶܕ݁ܰܥ
ܐܰܝܕ݂ܳܐ ܗ݈ܝ
ܫܰܪܺܝܪܬ݁ܳܐ
ܘܰܦ݂ܩܰܕ݂
ܗ݈ܘܳܐ
ܕ݁ܢܰܘܒ݁ܠܽܘܢܶܗ
ܠܡܰܫܪܺܝܬ݂ܳܐ܂</div>
<div type="v" n="35">ܘܟ݂ܰܕ݂
ܡܰܛܺܝ
ܦ݁ܰܘܠܳܘܣ
ܠܕ݂ܰܪܓ݁ܶܐ
ܛܰܥܢܽܘܗ݈ܝ
ܐܶܣܛܪܰܛܺܝܳܘܛܶܐ
ܡܶܛܽܠ ܩܛܺܝܪܳܐ
ܕ݁ܥܰܡܳܐ܂</div>
<div type="v" n="36">ܐܳܬ݂ܶܐ
ܗ݈ܘܳܐ ܓ݁ܶܝܪ
ܒ݁ܳܬ݂ܪܶܗ
ܥܰܡܳܐ
ܣܰܓ݁ܺܝܳܐܐ
ܘܩܳܥܶܝܢ ܗ݈ܘܰܘ
ܘܳܐܡܪܺܝܢ
ܫܩܽܘܠܳܝܗ݈ܝ܂</div>
<div type="v" n="37">ܘܟ݂ܰܕ݂
ܡܰܛܺܝ ܠܡܶܥܰܠ
ܠܡܰܫܪܺܝܬ݂ܳܐ
ܗܽܘ ܦ݁ܰܘܠܳܘܣ
ܐܶܡܰܪ
ܠܟ݁ܺܠܺܝܰܪܟ݂ܳܐ
ܐܶܢ ܡܰܦ݁ܶܣ
ܐܰܢ݈ܬ݁ ܠܺܝ
ܐܶܡܰܠܶܠ
ܥܰܡܳܟ݂ ܗܽܘ
ܕ݁ܶܝܢ ܐܶܡܰܪ
ܠܶܗ
ܝܰܘܢܳܐܝܺܬ݂
ܝܳܕ݂ܰܥ
ܐܰܢ݈ܬ݁܂</div>
<div type="v" n="38">ܠܳܐ
ܗ݈ܘܰܝܬ݁
ܐܰܢ݈ܬ݁ ܗܰܘ
ܡܶܨܪܳܝܳܐ
ܕ݁ܰܩܕ݂ܳܡ
ܝܰܘܡܳܬ݂ܳܐ
ܗܳܠܶܝܢ
ܐܰܙܺܝܥܬ݁
ܘܰܐܦ݁ܶܩܬ݁
ܠܡܰܕ݂ܒ݁ܪܳܐ
ܐܰܪܒ݁ܥܳܐ
ܐܰܠܦ݂ܺܝܢ
ܓ݁ܰܒ݂ܪܶܐ
ܥܳܒ݂ܕ݁ܰܝ
ܒ݁ܺܝܫܳܬ݂ܳܐ܂</div>
<div type="v" n="39">ܐܳܡܰܪ ܠܶܗ
ܦ݁ܰܘܠܳܘܣ
ܐܶܢܳܐ
ܓ݁ܰܒ݂ܪܳܐ
ܐ݈ܢܳܐ
ܝܺܗܽܘܕ݂ܳܝܳܐ
ܡܶܢ ܛܰܪܣܳܘܣ
ܕ݁ܩܺܝܠܺܝܩܺܝܰܐ
ܡܕ݂ܺܝܢ݈ܬ݁ܳܐ
ܝܺܕ݂ܺܝܥܬ݁ܳܐ
ܕ݁ܒ݂ܳܗ
ܝܺܠܺܝܕ݂ ܐ݈ܢܳܐ
ܒ݁ܳܥܶܐ ܐ݈ܢܳܐ
ܡܶܢܳܟ݂ ܐܰܦ݁ܶܣ
ܠܺܝ
ܠܰܡܡܰܠܳܠܽܘ
ܠܥܰܡܳܐ܂</div>
<div type="v" n="40">ܘܟ݂ܰܕ݂
ܐܰܦ݁ܶܣ ܠܶܗ
ܩܳܡ ܦ݁ܰܘܠܳܘܣ
ܥܰܠ ܕ݁ܰܪܓ݁ܶܐ
ܘܰܐܙܺܝܥ ܗ݈ܘܳܐ
ܠܗܽܘܢ ܐܺܝܕ݂ܶܗ
ܘܟ݂ܰܕ݂ ܒ݁ܗܶܠܘ
ܡܰܠܶܠ ܥܰܡܗܽܘܢ
ܥܶܒ݂ܪܳܐܝܺܬ݂
ܘܶܐܡܰܪ
ܠܗܽܘܢ܂</div>
</div>
<div type="ch" n="22">
<div type="title" n="title"> ܀ ܦܪܟܣܣ
ܕܫܠܝ̈ܚܐ ܟܒܒ </div>
<div type="v" n="1">ܐܰܚܶܐ
ܘܰܐܒ݂ܳܗܳܬ݂ܳܐ
ܫܡܰܥܘ ܡܰܦ݁ܰܩ
ܒ݁ܪܽܘܚ
ܕ݁ܰܠܘܳܬ݂ܟ݂ܽܘܢ܂</div>
<div type="v" n="2">ܘܟ݂ܰܕ݂
ܫܡܰܥܘ
ܕ݁ܥܶܒ݂ܪܳܐܝܺܬ݂
ܡܡܰܠܶܠ ܗ݈ܘܳܐ
ܥܰܡܗܽܘܢ
ܝܰܬ݁ܺܝܪܳܐܝܺܬ݂
ܒ݁ܗܶܠܘ ܘܶܐܡܰܪ
ܠܗܽܘܢ܂</div>
<div type="v" n="3">ܐܶܢܳܐ
ܓ݁ܰܒ݂ܪܳܐ
ܐ݈ܢܳܐ
ܝܺܗܽܘܕ݂ܳܝܳܐ
ܘܺܝܠܺܝܕ݂
ܐ݈ܢܳܐ
ܒ݁ܛܰܪܣܳܘܣ
ܕ݁ܩܺܝܠܺܝܩܺܝܰܐ
ܐܶܬ݂ܪܰܒ݁ܺܝܬ݂
ܕ݁ܶܝܢ
ܒ݁ܗܳܕ݂ܶܐ
ܡܕ݂ܺܝܢ݈ܬ݁ܳܐ
ܥܰܠ ܓ݁ܶܢ݈ܒ݂
ܪܶܓ݂ܠܰܘܗ݈ܝ
ܕ݁ܓ݂ܰܡܰܠܺܝܐܝܶܠ
ܘܶܐܬ݂ܪܕ݂ܺܝܬ݂
ܓ݁ܡܺܝܪܳܐܝܺܬ݂
ܒ݁ܢܳܡܽܘܣܳܐ
ܕ݁ܰܐܒ݂ܳܗܳܬ݂ܰܢ
ܘܺܐܝܬ݂ܰܝ
ܗ݈ܘܺܝܬ݂
ܛܰܢܳܢܳܐ
ܕ݁ܰܐܠܳܗܳܐ
ܐܰܝܟ݂ ܡܳܐ
ܕ݁ܳܐܦ݂
ܐܰܢ݈ܬ݁ܽܘܢ
ܟ݁ܽܠܟ݂ܽܘܢ
ܐܺܝܬ݂ܰܝܟ݁ܽܘܢ܂</div>
<div type="v" n="4">ܘܰܠܗܳܕ݂ܶܐ
ܐܽܘܪܚܳܐ
ܪܶܕ݂ܦ݁ܶܬ݂
ܥܕ݂ܰܡܳܐ
ܠܡܰܘܬ݁ܳܐ
ܟ݁ܰܕ݂ ܐܳܣܰܪ
ܗ݈ܘܺܝܬ݂
ܘܡܰܫܠܶܡ
ܗ݈ܘܺܝܬ݂
ܠܒ݂ܶܝܬ݂
ܐܰܣܺܝܪܶܐ
ܓ݁ܰܒ݂ܪܶܐ
ܘܢܶܫܶܐ܂</div>
<div type="v" n="5">ܐܰܝܟ݂ ܡܳܐ
ܕ݁ܣܳܗܶܕ݂ ܥܠܰܝ
ܪܰܒ݁ ܟ݁ܳܗܢܶܐ
ܘܟ݂ܽܠܗܽܘܢ
ܩܰܫܺܝܫܶܐ
ܕ݁ܡܶܢܗܽܘܢ
ܩܰܒ݁ܠܶܬ݂
ܐܶܓ݁ܪܳܬ݂ܳܐ
ܕ݁ܺܐܙܰܠ ܠܘܳܬ݂
ܐܰܚܶܐ
ܕ݁ܰܒ݂ܕ݂ܰܪܡܣܽܘܩ
ܕ݁ܳܐܦ݂
ܠܗܳܢܽܘܢ
ܕ݁ܺܐܝܬ݂ ܗ݈ܘܰܘ
ܬ݁ܰܡܳܢ
ܐܰܝܬ݁ܶܐ
ܐܶܢܽܘܢ
ܠܽܐܘܪܺܫܠܶܡ
ܟ݁ܰܕ݂
ܐܰܣܺܝܪܺܝܢ
ܘܰܢܩܰܒ݁ܠܽܘܢ
ܡܣܳܡ
ܒ݁ܪܺܫܳܐ܂</div>
<div type="v" n="6">ܘܟ݂ܰܕ݂
ܐܳܙܶܠ ܗ݈ܘܺܝܬ݂
ܘܫܰܪܺܝܬ݂
ܡܡܰܛܶܐ ܐ݈ܢܳܐ
ܠܕ݂ܰܪܡܣܽܘܩ
ܒ݁ܦ݂ܶܠܓ݁ܶܗ
ܕ݁ܝܰܘܡܳܐ ܡܶܢ
ܬ݁ܚܶܝܬ݂
ܫܶܠܝܳܐ ܡܶܢ
ܫܡܰܝܳܐ
ܐܰܙܠܶܓ݂ ܥܠܰܝ
ܢܽܘܗܪܳܐ
ܣܰܓ݁ܺܝܳܐܐ܂</div>
<div type="v" n="7">ܘܢܶܦ݂ܠܶܬ݂
ܥܰܠ ܐܰܪܥܳܐ
ܘܫܶܡܥܶܬ݂
ܩܳܠܳܐ ܕ݁ܳܐܡܰܪ
ܗ݈ܘܳܐ ܠܺܝ
ܫܳܐܘܳܠ ܫܳܐܘܳܠ
ܡܳܢܳܐ ܪܳܕ݂ܶܦ݂
ܐܰܢ݈ܬ݁ ܠܺܝ܂</div>
<div type="v" n="8">ܐܶܢܳܐ
ܕ݁ܶܝܢ ܥܢܺܝܬ݂
ܘܶܐܡܪܶܬ݂ ܡܰܢ
ܐܰܢ݈ܬ݁ ܡܳܪܝ
ܘܗܽܘ ܐܶܡܰܪ
ܠܺܝ ܐܶܢܳܐ ܗܽܘ
ܝܶܫܽܘܥ
ܢܳܨܪܳܝܳܐ
ܕ݁ܰܐܢ݈ܬ݁
ܪܳܕ݂ܶܦ݂
ܐܰܢ݈ܬ݁܂</div>
<div type="v" n="9">ܘܐ݈ܢܳܫܳܐ
ܕ݁ܺܐܝܬ݂ ܗ݈ܘܰܘ
ܥܰܡܝ ܚܙܰܘ
ܢܽܘܗܪܳܐ ܩܳܠܳܐ
ܕ݁ܶܝܢ ܠܳܐ
ܫܡܰܥܘ ܕ݁ܗܰܘ
ܕ݁ܰܡܡܰܠܶܠ
ܗ݈ܘܳܐ ܥܰܡܝ܂</div>
<div type="v" n="10">ܘܶܐܡܪܶܬ݂
ܡܳܢܳܐ
ܐܶܥܒ݁ܶܕ݂ ܡܳܪܝ
ܘܡܳܪܰܢ ܐܶܡܰܪ
ܠܺܝ ܩܽܘܡ ܙܶܠ
ܠܕ݂ܰܪܡܣܽܘܩ
ܘܬ݂ܰܡܳܢ
ܢܶܬ݂ܡܰܠܰܠ
ܥܰܡܳܟ݂ ܥܰܠ
ܟ݁ܽܠ ܡܶܕ݁ܶܡ
ܕ݁ܡܶܬ݂ܦ݁ܩܶܕ݂
ܠܳܟ݂
ܕ݁ܬ݂ܶܥܒ݁ܶܕ݂܂</div>
<div type="v" n="11">ܘܟ݂ܰܕ݂
ܠܳܐ ܡܶܬ݂ܚܙܶܐ
ܗ݈ܘܳܐ ܠܺܝ
ܡܶܛܽܠ
ܬ݁ܶܫܒ݁ܽܘܚܬ݁ܶܗ
ܕ݁ܢܽܘܗܪܳܐ ܗܰܘ
ܐܰܚܕ݁ܽܘܢܝ
ܒ݁ܺܐܝܕ݂ܰܝ
ܗܳܢܽܘܢ ܕ݁ܥܰܡܝ
ܗ݈ܘܰܘ ܘܥܶܠܶܬ݂
ܠܕ݂ܰܪܡܣܽܘܩ܂</div>
<div type="v" n="12">ܘܓ݂ܰܒ݂ܪܳܐ
ܚܰܕ݂ ܚܰܢܰܢܝܳܐ
ܟ݁ܺܐܢܳܐ
ܒ݁ܢܳܡܽܘܣܳܐ
ܐܰܝܟ݂
ܕ݁ܣܳܗܕ݁ܺܝܢ
ܗ݈ܘܰܘ ܥܠܰܘܗ݈ܝ
ܟ݁ܽܠܗܽܘܢ
ܝܺܗܽܘܕ݂ܳܝܶܐ
ܕ݁ܬ݂ܰܡܳܢ܂</div>
<div type="v" n="13">ܐܶܬ݂ܳܐ
ܠܘܳܬ݂ܝ ܘܶܐܡܰܪ
ܠܺܝ ܫܳܐܘܳܠ
ܐܳܚܝ ܦ݁ܬ݂ܰܚ
ܥܰܝܢܰܝܟ݁
ܘܒ݂ܳܗ
ܒ݁ܫܳܥܬ݂ܳܐ
ܐܶܬ݂ܦ݁ܰܬ݁ܰܚ
ܥܰܝܢܰܝ
ܘܚܳܪܶܬ݂
ܒ݁ܶܗ܂</div>
<div type="v" n="14">ܘܶܐܡܰܪ
ܠܺܝ ܐܰܠܳܗܳܐ
ܕ݁ܰܐܒ݂ܳܗܳܬ݂ܰܢ
ܐܰܩܺܝܡܳܟ݂
ܠܡܶܕ݁ܰܥ
ܨܶܒ݂ܝܳܢܶܗ
ܘܬ݂ܶܚܙܶܐ
ܠܙܰܕ݁ܺܝܩܳܐ
ܘܬ݂ܶܫܡܰܥ
ܩܳܠܳܐ ܡܶܢ
ܦ݁ܽܘܡܶܗ܂</div>
<div type="v" n="15">ܘܬ݂ܶܗܘܶܐ
ܠܶܗ ܣܳܗܕ݁ܳܐ
ܠܘܳܬ݂
ܟ݁ܽܠܗܽܘܢ
ܒ݁ܢܰܝܢܳܫܳܐ
ܥܰܠ ܟ݁ܽܘܠ ܡܳܐ
ܕ݁ܰܚܙܰܝܬ݁
ܘܰܫܡܰܥܬ݁܂</div>
<div type="v" n="16">ܘܗܳܫܳܐ
ܡܳܢܳܐ
ܡܶܫܬ݁ܰܘܚܰܪ
ܐܰܢ݈ܬ݁ ܩܽܘܡ
ܥܡܰܕ݂
ܘܶܐܬ݁ܕ݁ܰܟ݁ܳܐ
ܡܶܢ ܚܛܳܗܰܝܟ݁
ܟ݁ܰܕ݂ ܩܳܪܶܐ
ܐܰܢ݈ܬ݁ ܫܡܶܗ܂</div>
<div type="v" n="17">ܘܗܶܦ݂ܟ݁ܶܬ݂
ܐܶܬ݂ܺܝܬ݂
ܠܟ݂ܳܐ
ܠܽܐܘܪܺܫܠܶܡ
ܘܨܰܠܺܝܬ݂
ܒ݁ܗܰܝܟ݁ܠܳܐ܂</div>
<div type="v" n="18">ܘܰܚܙܺܝܬ݂ܶܗ
ܒ݁ܚܶܙܘܳܐ
ܟ݁ܰܕ݂ ܐܳܡܰܪ
ܠܺܝ
ܐܶܣܬ݁ܰܪܗܰܒ݂
ܘܦ݂ܽܘܩ ܠܳܟ݂
ܡܶܢ ܐܽܘܪܺܫܠܶܡ
ܡܶܛܽܠ ܕ݁ܠܳܐ
ܡܩܰܒ݁ܠܺܝܢ
ܣܳܗܕ݁ܽܘܬ݂ܳܟ݂
ܕ݁ܰܥܠܰܝ܂</div>
<div type="v" n="19">ܘܶܐܢܳܐ
ܐܶܡܪܶܬ݂ ܡܳܪܝ
ܐܳܦ݂ ܗܶܢܽܘܢ
ܝܳܕ݂ܥܺܝܢ
ܕ݁ܶܐܢܳܐ
ܡܰܫܠܶܡ
ܗ݈ܘܺܝܬ݂
ܠܒ݂ܶܝܬ݂
ܐܰܣܺܝܪܶܐ
ܘܡܳܚܶܐ
ܗ݈ܘܺܝܬ݂
ܒ݁ܟ݂ܽܠ
ܟ݁ܢܽܘܫܳܢ
ܠܰܐܝܠܶܝܢ
ܕ݁ܰܡܗܰܝܡܢܺܝܢ
ܗ݈ܘܰܘ ܒ݁ܳܟ݂܂</div>
<div type="v" n="20">ܘܟ݂ܰܕ݂
ܡܶܬ݂ܶܐܫܶܕ݂
ܗ݈ܘܳܐ ܕ݁ܡܶܗ
ܕ݁ܶܐܣܛܶܦ݂ܰܢܳܣ
ܣܳܗܕ݁ܳܟ݂
ܘܳܐܦ݂ ܐܶܢܳܐ
ܥܰܡܗܽܘܢ ܩܳܐܶܡ
ܗ݈ܘܺܝܬ݂
ܘܫܳܠܶܡ
ܗ݈ܘܺܝܬ݂
ܠܨܶܒ݂ܝܳܢܗܽܘܢ
ܕ݁ܩܳܛܽܘܠܰܘܗ݈ܝ
ܘܢܳܛܰܪ
ܗ݈ܘܺܝܬ݂
ܡܳܐܢܶܐ
ܕ݁ܰܐܝܠܶܝܢ
ܕ݁ܪܳܓ݂ܡܺܝܢ
ܗ݈ܘܰܘ ܠܶܗ܂</div>
<div type="v" n="21">ܘܶܐܡܰܪ
ܠܺܝ ܙܶܠ
ܕ݁ܶܐܢܳܐ
ܡܫܰܕ݁ܰܪ ܐ݈ܢܳܐ
ܠܳܟ݂ ܠܪܽܘܚܩܳܐ
ܠܡܰܟ݂ܪܳܙܽܘ
ܠܥܰܡ݈ܡܶܐ܂</div>
<div type="v" n="22">ܘܟ݂ܰܕ݂
ܫܰܡܥܽܘܗ݈ܝ
ܠܦ݁ܰܘܠܳܘܣ
ܥܕ݂ܰܡܳܐ
ܠܗܳܕ݂ܶܐ
ܡܶܠܬ݂ܳܐ
ܐܰܪܺܝܡܘ
ܩܳܠܗܽܘܢ
ܘܰܩܥܰܘ
ܢܶܫܬ݁ܩܶܠ ܡܶܢ
ܐܰܪܥܳܐ ܐܰܝܢܳܐ
ܕ݁ܗܳܟ݂ܰܢܳܐ
ܗ݈ܘ ܠܳܐ ܓ݁ܶܝܪ
ܘܳܠܶܐ ܠܶܗ
ܠܡܶܚܳܐ܂</div>
<div type="v" n="23">ܘܟ݂ܰܕ݂
ܡܒ݂ܰܓ݁ܢܺܝܢ
ܗ݈ܘܰܘ
ܘܰܡܫܰܕ݁ܶܝܢ
ܗ݈ܘܰܘ
ܡܳܐܢܰܝܗܽܘܢ
ܘܡܰܣܩܺܝܢ
ܗ݈ܘܰܘ ܚܶܠܳܐ
ܠܰܫܡܰܝܳܐ܂</div>
<div type="v" n="24">ܦ݁ܩܰܕ݂
ܟ݁ܺܠܺܝܰܪܟ݂ܳܐ
ܕ݁ܢܰܥܠܽܘܢܶܗ
ܠܡܰܫܪܺܝܬ݂ܳܐ
ܘܰܦ݂ܩܰܕ݂
ܕ݁ܰܒ݂ܢܶܓ݂ܕ݁ܶܐ
ܢܶܫܬ݁ܰܐܰܠ
ܐܰܝܟ݂
ܕ݁ܢܶܕ݁ܰܥ
ܡܶܛܽܠ ܐܰܝܕ݂ܳܐ
ܥܶܠܬ݂ܳܐ
ܩܳܥܶܝܢ ܗ݈ܘܰܘ
ܥܠܰܘܗ݈ܝ܂</div>
<div type="v" n="25">ܘܟ݂ܰܕ݂
ܡܰܬ݂ܚܽܘܗ݈ܝ
ܒ݁ܥܰܪܩܶܐ
ܐܶܡܰܪ ܗܽܘ
ܦ݁ܰܘܠܳܘܣ
ܠܩܶܢܛܪܽܘܢܳܐ
ܕ݁ܩܳܐܶܡ ܗ݈ܘܳܐ
ܥܠܰܘܗ݈ܝ
ܡܰܦ݁ܰܣ ܠܟ݂ܽܘܢ
ܕ݁ܰܠܓ݂ܰܒ݂ܪܳܐ
ܪܽܗ݈ܘܡܳܝܳܐ
ܕ݁ܠܳܐ ܡܚܰܝܰܒ݂
ܕ݁ܰܬ݂ܢܰܓ݁ܕ݂ܽܘܢ܂</div>
<div type="v" n="26">ܘܟ݂ܰܕ݂
ܫܡܰܥ
ܩܶܢܛܪܽܘܢܳܐ
ܩܪܶܒ݂ ܠܘܳܬ݂
ܟ݁ܺܠܺܝܰܪܟ݂ܳܐ
ܘܶܐܡܰܪ ܠܶܗ
ܡܳܢܳܐ ܥܳܒ݂ܶܕ݂
ܐܰܢ݈ܬ݁ ܗܳܢܳܐ
ܓ݁ܶܝܪ
ܓ݁ܰܒ݂ܪܳܐ
ܪܽܗ݈ܘܡܳܝܳܐ
ܗ݈ܘ܂</div>
<div type="v" n="27">ܘܰܩܪܶܒ݂
ܠܘܳܬ݂ܶܗ
ܟ݁ܺܠܺܝܰܪܟ݂ܳܐ
ܘܶܐܡܰܪ ܠܶܗ
ܐܶܡܰܪ ܠܺܝ
ܐܰܢ݈ܬ݁
ܪܽܗ݈ܘܡܳܝܳܐ
ܐܰܢ݈ܬ݁ ܘܶܐܡܰܪ
ܠܶܗ ܐܺܝܢ܂</div>
<div type="v" n="28">ܘܰܥܢܳܐ
ܟ݁ܺܠܺܝܰܪܟ݂ܳܐ
ܘܶܐܡܰܪ ܐܶܢܳܐ
ܒ݁ܟ݂ܶܣܦ݁ܳܐ
ܣܰܓ݁ܺܝܳܐܐ
ܩܢܺܝܬ݂ܳܗ
ܠܪܽܗ݈ܘܡܳܝܽܘܬ݂ܳܐ
ܐܳܡܰܪ ܠܶܗ
ܦ݁ܰܘܠܳܘܣ
ܐܶܢܳܐ ܕ݁ܶܝܢ
ܐܳܦ݂ ܒ݁ܳܗ
ܐܶܬ݂ܝܰܠܕ݁ܶܬ݂܂</div>
<div type="v" n="29">ܘܡܶܚܕ݂ܳܐ
ܦ݁ܪܰܩܘ ܠܗܽܘܢ
ܡܶܢܶܗ ܗܳܢܽܘܢ
ܕ݁ܒ݂ܳܥܶܝܢ
ܗ݈ܘܰܘ
ܠܰܡܢܰܓ݁ܳܕ݂ܽܘܬ݂ܶܗ
ܘܰܕ݂ܚܶܠ
ܟ݁ܺܠܺܝܰܪܟ݂ܳܐ
ܟ݁ܰܕ݂ ܝܺܠܶܦ݂
ܕ݁ܪܽܗ݈ܘܡܳܝܳܐ
ܗ݈ܘ ܥܰܠ
ܕ݁ܦ݂ܰܟ݂ܪܶܗ
ܗ݈ܘܳܐ܂</div>
<div type="v" n="30">ܘܰܠܝܰܘܡܳܐ
ܐ݈ܚܪܺܢܳܐ
ܨܒ݂ܳܐ ܗ݈ܘܳܐ
ܠܡܶܕ݁ܰܥ
ܫܰܪܺܝܪܳܐܝܺܬ݂
ܕ݁ܡܳܢܳܐ ܗ݈ܝ
ܩܛܺܓ݂ܪܳܢܽܘܬ݂ܳܐ
ܕ݁ܡܰܝܬ݁ܶܝܢ
ܗ݈ܘܰܘ ܥܠܰܘܗ݈ܝ
ܝܺܗܽܘܕ݂ܳܝܶܐ
ܘܰܫܪܳܝܗ݈ܝ
ܘܰܦ݂ܩܰܕ݂
ܕ݁ܢܺܐܬ݂ܽܘܢ
ܪܰܒ݁ܰܝ
ܟ݁ܳܗܢܶܐ
ܘܟ݂ܽܠܶܗ
ܟ݁ܶܢܫܳܐ
ܕ݁ܪܺܫܰܝܗܽܘܢ
ܘܰܕ݂ܒ݂ܰܪ
ܠܦ݁ܰܘܠܳܘܣ
ܘܰܐܚܶܬ݂
ܐܰܩܺܝܡܶܗ
ܒ݁ܰܝܢܳܬ݂ܗܽܘܢ܂</div>
</div>
<div type="ch" n="23">
<div type="title" n="title"> ܀ ܦܪܟܣܣ
ܕܫܠܝ̈ܚܐ ܟܓܓ </div>
<div type="v" n="1">ܘܟ݂ܰܕ݂ ܚܳܪ
ܦ݁ܰܘܠܳܘܣ
ܒ݁ܟ݂ܶܢܫܗܽܘܢ
ܐܶܡܰܪ
ܓ݁ܰܒ݂ܪܶܐ
ܐܰܚܰܝ ܐܶܢܳܐ
ܒ݁ܟ݂ܽܠ
ܬ݁ܺܐܪܬ݁ܳܐ
ܛܳܒ݂ܬ݂ܳܐ
ܐܶܬ݁ܕ݁ܰܒ݁ܪܶܬ݂
ܩܕ݂ܳܡ ܐܰܠܳܗܳܐ
ܥܕ݂ܰܡܳܐ
ܠܝܰܘܡܳܢܳܐ܂</div>
<div type="v" n="2">ܘܚܰܢܰܢܝܳܐ
ܟ݁ܳܗܢܳܐ
ܦ݁ܩܰܕ݂
ܠܗܳܢܽܘܢ
ܕ݁ܩܳܝܡܺܝܢ ܥܰܠ
ܓ݁ܶܒ݁ܶܗ
ܕ݁ܢܶܡܚܽܘܢܶܗ
ܠܦ݁ܰܘܠܳܘܣ ܥܰܠ
ܦ݁ܽܘܡܶܗ܂</div>
<div type="v" n="3">ܘܦ݁ܰܘܠܳܘܣ
ܐܶܡܰܪ ܠܶܗ
ܥܬ݂ܺܝܕ݂ ܗ݈ܽܘ
ܐܰܠܳܗܳܐ
ܕ݁ܢܶܡܚܶܝܟ݂
ܐܶܣܬ݂ܳܐ
ܡܚܰܘܰܪܬ݁ܳܐ
ܘܰܐܢ݈ܬ݁
ܝܳܬ݂ܶܒ݂
ܐܰܢ݈ܬ݁ ܕ݁ܳܐܶܢ
ܐܰܢ݈ܬ݁ ܠܺܝ
ܐܰܝܟ݂
ܕ݁ܰܒ݂ܢܳܡܽܘܣܳܐ
ܟ݁ܰܕ݂ ܥܳܒ݂ܰܪ
ܐܰܢ݈ܬ݁ ܥܰܠ
ܢܳܡܽܘܣܳܐ
ܘܦ݂ܳܩܶܕ݂
ܐܰܢ݈ܬ݁
ܕ݁ܢܶܡܚܽܘܢܳܢܝ܂</div>
<div type="v" n="4">ܘܰܐܝܠܶܝܢ
ܕ݁ܩܳܝܡܺܝܢ
ܗ݈ܘܰܘ ܬ݁ܰܡܳܢ
ܐܳܡܪܺܝܢ ܠܶܗ
ܠܟ݂ܳܗܢܳܐ
ܕ݁ܰܐܠܳܗܳܐ
ܡܨܰܚܶܐ
ܐܰܢ݈ܬ݁܂</div>
<div type="v" n="5">ܐܳܡܰܪ
ܠܗܽܘܢ
ܦ݁ܰܘܠܳܘܣ ܠܳܐ
ܝܳܕ݂ܰܥ
ܗ݈ܘܺܝܬ݂ ܐܰܚܰܝ
ܕ݁ܟ݂ܳܗܢܳܐ ܗ݈ܘ
ܟ݁ܬ݂ܺܝܒ݂ ܗ݈ܽܘ
ܓ݁ܶܝܪ
ܕ݁ܰܠܪܺܫܳܐ
ܕ݁ܥܰܡܳܟ݂ ܠܳܐ
ܬ݁ܠܽܘܛ܂</div>
<div type="v" n="6">ܘܟ݂ܰܕ݂
ܝܺܕ݂ܰܥ
ܦ݁ܰܘܠܳܘܣ
ܕ݁ܡܶܢܶܗ
ܕ݁ܥܰܡܳܐ
ܐܺܝܬ݂ܰܘܗ݈ܝ
ܕ݁ܙܰܕ݁ܽܘܩܳܝܶܐ
ܘܡܶܢܶܗ
ܕ݁ܰܦ݂ܪܺܝܫܶܐ
ܩܥܳܐ ܗ݈ܘܳܐ
ܒ݁ܟ݂ܶܢܫܳܐ
ܓ݁ܰܒ݂ܪܶܐ
ܐܰܚܰܝ ܐܶܢܳܐ
ܦ݁ܪܺܝܫܳܐ
ܐ݈ܢܳܐ ܒ݁ܰܪ
ܦ݁ܪܺܝܫܶܐ ܘܥܰܠ
ܣܰܒ݂ܪܳܐ
ܕ݁ܰܩܝܳܡܬ݁ܳܐ
ܕ݁ܡܺܝܬ݂ܶܐ
ܡܶܬ݁ܕ݂ܺܝܢ
ܐ݈ܢܳܐ܂</div>
<div type="v" n="7">ܘܟ݂ܰܕ݂
ܗܳܕ݂ܶܐ ܐܶܡܰܪ
ܢܦ݂ܰܠܘ ܚܰܕ݂
ܒ݁ܚܰܕ݂
ܦ݁ܪܺܝܫܶܐ
ܘܙܰܕ݁ܽܘܩܳܝܶܐ
ܘܶܐܬ݂ܦ݁ܠܶܓ݂
ܥܰܡܳܐ܂</div>
<div type="v" n="8">ܙܰܕ݁ܽܘܩܳܝܶܐ
ܓ݁ܶܝܪ ܐܳܡܪܺܝܢ
ܕ݁ܠܰܝܬ݁
ܩܝܳܡܬ݁ܳܐ ܘܠܳܐ
ܡܰܠܰܐܟ݂ܶܐ
ܘܠܳܐ ܪܽܘܚܳܐ
ܦ݁ܪܺܝܫܶܐ
ܕ݁ܶܝܢ
ܡܰܘܕ݁ܶܝܢ
ܒ݁ܟ݂ܽܠܗܶܝܢ܂</div>
<div type="v" n="9">ܘܰܗܘܳܐ
ܩܳܠܳܐ ܪܰܒ݁ܳܐ
ܘܩܳܡܘ ܐ݈ܢܳܫܳܐ
ܣܳܦ݂ܪܶܐ ܡܶܢ
ܓ݁ܰܒ݁ܳܐ
ܕ݁ܰܦ݂ܪܺܝܫܶܐ
ܘܢܳܨܶܝܢ ܗ݈ܘܰܘ
ܥܰܡܗܽܘܢ
ܘܳܐܡܪܺܝܢ ܠܳܐ
ܡܶܫܟ݁ܚܺܝܢܰܢ
ܡܶܕ݁ܶܡ
ܕ݁ܒ݂ܺܝܫ
ܒ݁ܗܳܢܳܐ
ܓ݁ܰܒ݂ܪܳܐ ܐܶܢ
ܕ݁ܶܝܢ ܪܽܘܚܳܐ
ܐܰܘ ܡܰܠܰܐܟ݂ܳܐ
ܡܰܠܶܠ ܥܰܡܶܗ
ܡܳܢܳܐ ܐܺܝܬ݂
ܒ݁ܳܗ
ܒ݁ܗܳܕ݂ܶܐ܂</div>
<div type="v" n="10">ܘܟ݂ܰܕ݂
ܗܘܳܐ
ܫܓ݂ܽܘܫܝܳܐ
ܪܰܒ݁ܳܐ
ܒ݁ܰܝܢܳܬ݂ܗܽܘܢ
ܕ݁ܚܶܠ ܗ݈ܘܳܐ
ܟ݁ܺܠܺܝܰܪܟ݂ܳܐ
ܕ݁ܰܠܡܳܐ
ܢܦ݂ܰܫܚܽܘܢܶܗ
ܠܦ݁ܰܘܠܳܘܣ
ܘܰܫܠܰܚ
ܠܪܽܗ݈ܘܡܳܝܶܐ
ܕ݁ܢܺܐܬ݂ܽܘܢ
ܢܶܚܛܦ݂ܽܘܢܶܗ
ܡܶܢ
ܡܨܰܥܬ݂ܗܽܘܢ
ܘܢܰܥܠܽܘܢܶܗ
ܠܡܰܫܪܺܝܬ݂ܳܐ܂</div>
<div type="v" n="11">ܘܟ݂ܰܕ݂
ܗܘܳܐ ܠܺܠܝܳܐ
ܐܶܬ݂ܚܙܺܝ ܠܶܗ
ܡܳܪܰܢ
ܠܦ݁ܰܘܠܳܘܣ
ܘܶܐܡܰܪ ܠܶܗ
ܐܶܬ݂ܚܰܝܰܠ
ܡܶܛܽܠ ܕ݁ܰܐܝܟ݂
ܕ݁ܰܐܣܗܶܕ݁ܬ݁
ܥܠܰܝ
ܒ݁ܽܐܘܪܺܫܠܶܡ
ܗܳܟ݂ܰܢܳܐ
ܥܬ݂ܺܝܕ݂
ܐܰܢ݈ܬ݁ ܕ݁ܳܐܦ݂
ܒ݁ܪܽܗ݈ܘܡܺܐ
ܬ݁ܰܣܗܶܕ݂܂</div>
<div type="v" n="12">ܘܟ݂ܰܕ݂
ܗܘܳܐ ܨܰܦ݂ܪܳܐ
ܐܶܬ݂ܟ݁ܰܢܰܫܘ
ܗ݈ܘܰܘ
ܐ݈ܢܳܫܺܝܢ ܡܶܢ
ܝܺܗܽܘܕ݂ܳܝܶܐ
ܘܰܐܚܪܶܡܘ
ܥܠܰܝܗܽܘܢ
ܕ݁ܠܳܐ
ܢܶܐܟ݂ܠܽܘܢ
ܘܠܳܐ ܢܶܫܬ݁ܽܘܢ
ܥܕ݂ܰܡܳܐ
ܕ݁ܢܶܩܛܠܽܘܢܶܗ
ܠܦ݁ܰܘܠܳܘܣ܂</div>
<div type="v" n="13">ܗܳܘܶܝܢ
ܗ݈ܘܰܘ ܕ݁ܶܝܢ
ܗܳܢܽܘܢ
ܕ݁ܰܐܩܺܝܡܘ
ܒ݁ܡܰܘܡܳܬ݂ܳܐ
ܗܳܢܳܐ ܩܝܳܡܳܐ
ܝܰܬ݁ܺܝܪ ܡܶܢ
ܐܰܪܒ݁ܥܺܝܢ
ܓ݁ܰܒ݂ܪܺܝܢ܂</div>
<div type="v" n="14">ܘܶܐܬ݂ܩܰܪܰܒ݂ܘ
ܠܘܳܬ݂ ܟ݁ܳܗܢܶܐ
ܘܰܠܘܳܬ݂
ܩܰܫܺܝܫܶܐ
ܘܳܐܡܪܺܝܢ
ܗ݈ܘܰܘ
ܕ݁ܚܶܪܡܳܐ
ܐܰܚܪܶܡܢ ܥܠܰܝܢ
ܕ݁ܡܶܕ݁ܶܡ ܠܳܐ
ܢܶܛܥܰܡ
ܥܕ݂ܰܡܳܐ
ܕ݁ܢܶܩܛܽܘܠ
ܠܦ݁ܰܘܠܳܘܣ܂</div>
<div type="v" n="15">ܘܗܳܫܳܐ
ܒ݁ܥܰܘ
ܐܰܢ݈ܬ݁ܽܘܢ
ܘܪܺܫܶܐ
ܕ݁ܰܟ݂ܢܽܘܫܬ݁ܳܐ
ܡܶܢ
ܟ݁ܺܠܺܝܰܪܟ݂ܳܐ
ܕ݁ܢܰܝܬ݁ܶܝܘܗ݈ܝ
ܠܘܳܬ݂ܟ݂ܽܘܢ
ܐܰܝܟ݂ ܒ݁ܳܥܶܝܢ
ܐܢ݈ܬ݁ܽܘܢ
ܕ݁ܬ݂ܶܒ݂ܨܽܘܢ
ܫܰܪܺܝܪܳܐܝܺܬ݂
ܣܽܘܥܪܳܢܶܗ
ܘܰܚܢܰܢ
ܡܛܰܝܒ݂ܺܝܢܰܢ
ܕ݁ܢܶܩܛܠܺܝܘܗ݈ܝ
ܥܰܕ݂ܠܳܐ
ܢܶܡܛܶܐ
ܠܘܳܬ݂ܟ݂ܽܘܢ܂</div>
<div type="v" n="16">ܘܰܫܡܰܥ
ܗ݈ܘܳܐ ܒ݁ܰܪ
ܚܳܬ݂ܶܗ
ܕ݁ܦ݁ܰܘܠܳܘܣ
ܐܳܦ݁ܰܪܣܢܳܐ
ܗܳܢܳܐ ܘܥܰܠ
ܠܡܰܫܪܺܝܬ݂ܳܐ
ܘܒ݂ܰܕ݁ܶܩ
ܠܦ݁ܰܘܠܳܘܣ܂</div>
<div type="v" n="17">ܘܫܰܕ݁ܰܪ
ܦ݁ܰܘܠܳܘܣ ܩܪܳܐ
ܠܚܰܕ݂ ܡܶܢ
ܩܶܢܛܪܽܘܢܶܐ
ܘܶܐܡܰܪ ܠܶܗ
ܐܰܘܒ݁ܶܠ
ܠܰܥܠܰܝܡܳܐ
ܗܳܢܳܐ ܠܘܳܬ݂
ܟ݁ܺܠܺܝܰܪܟ݂ܳܐ
ܐܺܝܬ݂ ܠܶܗ
ܓ݁ܶܝܪ ܡܶܕ݁ܶܡ
ܕ݁ܢܺܐܡܰܪ
ܠܶܗ܂</div>
<div type="v" n="18">ܘܕ݂ܰܒ݂ܪܶܗ
ܩܶܢܛܪܽܘܢܳܐ
ܠܰܥܠܰܝܡܳܐ
ܘܰܐܥܠܶܗ ܠܘܳܬ݂
ܟ݁ܺܠܺܝܰܪܟ݂ܳܐ
ܘܶܐܡܰܪ
ܦ݁ܰܘܠܳܘܣ
ܐܰܣܺܝܪܳܐ
ܩܪܳܢܝ ܘܒ݂ܳܥܶܐ
ܡܶܢܝ
ܕ݁ܰܐܝܬ݁ܶܐ
ܗܳܢܳܐ ܥܠܰܝܡܳܐ
ܠܘܳܬ݂ܳܟ݂
ܕ݁ܺܐܝܬ݂ ܠܶܗ
ܡܶܕ݁ܶܡ
ܕ݁ܢܺܐܡܰܪ
ܠܳܟ݂܂</div>
<div type="v" n="19">ܘܰܐܚܕ݁ܶܗ
ܒ݁ܺܐܝܕ݂ܶܗ
ܟ݁ܺܠܺܝܰܪܟ݂ܳܐ
ܠܰܥܠܰܝܡܳܐ
ܘܢܰܓ݂ܕ݁ܶܗ
ܠܚܰܕ݂ ܓ݁ܰܒ݁ܳܐ
ܘܰܡܫܰܐܶܠ
ܗ݈ܘܳܐ ܠܶܗ
ܕ݁ܡܳܢܳܐ ܐܺܝܬ݂
ܠܳܟ݂
ܕ݁ܬ݂ܺܐܡܰܪ
ܠܺܝ܂</div>
<div type="v" n="20">ܘܶܐܡܰܪ
ܠܶܗ ܥܠܰܝܡܳܐ
ܝܺܗܽܘܕ݂ܳܝܶܐ
ܐܶܬ݂ܚܰܫܰܒ݂ܘ
ܕ݁ܢܶܒ݂ܥܽܘܢ
ܡܶܢܳܟ݂
ܕ݁ܬ݂ܰܚܶܬ݂
ܠܦ݁ܰܘܠܳܘܣ
ܡܚܳܪ
ܠܟ݂ܶܢܫܗܽܘܢ
ܐܰܝܟ݂ ܨܳܒ݂ܶܝܢ
ܡܶܕ݁ܶܡ
ܝܰܬ݁ܺܝܪ
ܕ݁ܢܺܐܠܦ݁ܽܘܢ
ܡܶܢܶܗ܂</div>
<div type="v" n="21">ܐܰܢ݈ܬ݁
ܗܳܟ݂ܺܝܠ ܠܳܐ
ܬ݁ܶܬ݁ܛܦ݁ܺܝܣ
ܠܗܽܘܢ ܗܳܐ
ܓ݁ܶܝܪ ܝܰܬ݁ܺܝܪ
ܡܶܢ ܐܰܪܒ݁ܥܺܝܢ
ܓ݁ܰܒ݂ܪܺܝܢ
ܡܶܢܗܽܘܢ
ܢܳܛܪܺܝܢ ܠܶܗ
ܒ݁ܰܟ݂ܡܺܐܢܳܐ
ܘܰܐܚܪܶܡܘ ܥܰܠ
ܢܰܦ݂ܫܗܽܘܢ
ܕ݁ܠܳܐ
ܢܶܐܟ݂ܠܽܘܢ
ܘܠܳܐ ܢܶܫܬ݁ܽܘܢ
ܥܕ݂ܰܡܳܐ
ܕ݁ܢܶܩܛܠܽܘܢܶܗ
ܘܗܳܐ
ܡܛܰܝܒ݂ܺܝܢ
ܘܰܡܩܰܘܶܝܢ
ܠܫܽܘܘܕ݁ܳܝܳܟ݂܂</div>
<div type="v" n="22">ܘܰܫܪܳܝܗ݈ܝ
ܟ݁ܺܠܺܝܰܪܟ݂ܳܐ
ܠܰܥܠܰܝܡܳܐ
ܟ݁ܰܕ݂
ܦ݁ܰܩܕ݂ܶܗ
ܕ݁ܐ݈ܢܳܫ ܠܳܐ
ܢܶܕ݁ܰܥ
ܕ݁ܗܳܠܶܝܢ
ܒ݁ܰܕ݁ܶܩܬ݁
ܠܺܝ܂</div>
<div type="v" n="23">ܘܰܩܪܳܐ
ܠܰܬ݂ܪܶܝܢ
ܩܶܢܛܪܽܘܢܺܝܢ
ܘܶܐܡܰܪ ܠܗܽܘܢ
ܙܶܠܘ ܥܰܬ݁ܶܕ݂ܘ
ܪܽܗ݈ܘܡܳܝܶܐ
ܡܰܐܬ݂ܶܝܢ
ܕ݁ܢܺܐܙܽܠ݈ܘܢ
ܠܩܶܣܰܪܺܝܰܐ
ܘܦ݂ܰܪܳܫܶܐ
ܫܰܒ݂ܥܺܝܢ
ܘܫܳܕ݂ܝܰܝ
ܒ݁ܝܰܡܺܝܢܳܐ
ܡܰܐܬ݂ܶܝܢ
ܕ݁ܢܶܦ݁ܩܽܘܢ
ܡܶܢ ܬ݁ܠܳܬ݂
ܫܳܥܺܝܢ
ܒ݁ܠܺܠܝܳܐ܂</div>
<div type="v" n="24">ܛܰܝܶܒ݂ܘ
ܕ݁ܶܝܢ ܐܳܦ݂
ܒ݁ܥܺܝܪܳܐ
ܐܰܝܟ݂
ܕ݁ܢܰܪܟ݁ܒ݂ܽܘܢ
ܠܦ݁ܰܘܠܳܘܣ
ܘܰܢܦ݂ܰܠܛܽܘܢܶܗ
ܠܘܳܬ݂
ܦ݁ܺܝܠܺܟ݁ܣ
ܗܺܓ݂ܡܳܘܢܳܐ܂</div>
<div type="v" n="25">ܘܰܟ݂ܬ݂ܰܒ݂
ܐܶܓ݁ܰܪܬ݁ܳܐ
ܝܰܗ݈ܒ݂ ܠܗܽܘܢ
ܕ݁ܺܐܝܬ݂ ܒ݁ܳܗ
ܗܳܟ݂ܰܢܳܐ܂</div>
<div type="v" n="26">ܩܠܰܘܕ݂ܺܝܳܘܣ
ܠܽܘܣܺܝܳܘܣ
ܠܦ݂ܺܝܠܺܟ݁ܣ
ܗܺܓ݂ܡܽܘܢܳܐ
ܢܰܨܺܝܚܳܐ
ܫܠܳܡ܂</div>
<div type="v" n="27">ܠܓ݂ܰܒ݂ܪܳܐ
ܗܳܢܳܐ ܐܶܚܰܕ݂ܘ
ܝܺܗܽܘܕ݂ܳܝܶܐ
ܐܰܝܟ݂
ܕ݁ܢܶܩܛܠܽܘܢܶܗ
ܘܩܳܡܶܬ݂ ܐܶܢܳܐ
ܥܰܡ
ܪܽܗ݈ܘܡܳܝܶܐ
ܘܦ݂ܰܪܶܩܬ݁ܶܗ
ܟ݁ܰܕ݂
ܝܶܠܦ݁ܶܬ݂
ܕ݁ܪܽܗ݈ܘܡܳܝܳܐ
ܗ݈ܘ܂</div>
<div type="v" n="28">ܘܟ݂ܰܕ݂
ܒ݁ܳܥܶܐ
ܗ݈ܘܺܝܬ݂
ܠܡܶܕ݁ܰܥ
ܥܶܠܬ݂ܳܐ
ܕ݁ܡܶܛܽܠܳܬ݂ܳܗ
ܪܳܫܶܝܢ ܗ݈ܘܰܘ
ܠܶܗ
ܐܰܚܶܬ݁ܬ݁ܶܗ
ܠܟ݂ܶܢܫܗܽܘܢ܂</div>
<div type="v" n="29">ܘܶܐܫܟ݁ܚܶܬ݂
ܕ݁ܥܰܠ ܙܺܛܺܡܶܐ
ܕ݁ܢܳܡܽܘܣܗܽܘܢ
ܪܳܫܶܝܢ ܗ݈ܘܰܘ
ܠܶܗ ܘܥܶܠܬ݂ܳܐ
ܕ݁ܫܳܘܝܳܐ
ܠܰܐܣܽܘܪܶܐ ܐܰܘ
ܠܡܰܘܬ݁ܳܐ
ܠܰܝܬ݁ ܗ݈ܘܳܐ
ܠܘܳܬ݂ܶܗ܂</div>
<div type="v" n="30">ܘܟ݂ܰܕ݂
ܐܶܬ݂ܒ݁ܰܕ݁ܰܩ
ܠܺܝ ܢܶܟ݂ܠܳܐ
ܒ݁ܰܟ݂ܡܺܐܢܳܐ
ܕ݁ܰܥܒ݂ܰܕ݂ܘ
ܥܠܰܘܗ݈ܝ
ܝܺܗܽܘܕ݂ܳܝܶܐ
ܡܶܚܕ݂ܳܐ
ܫܰܕ݁ܰܪܬ݁ܶܗ
ܠܘܳܬ݂ܳܟ݂
ܘܦ݂ܰܩܕ݂ܶܬ݂
ܠܰܩܛܺܓ݂ܪܳܢܰܘܗ݈ܝ
ܕ݁ܢܺܐܬ݂ܽܘܢ
ܘܢܺܐܡܪܽܘܢ
ܥܰܡܶܗ
ܩܕ݂ܳܡܰܝܟ݁
ܗܘܺܝ ܚܠܺܝܡ܂</div>
<div type="v" n="31">ܗܳܝܕ݁ܶܝܢ
ܪܽܗ݈ܘܡܳܝܶܐ
ܐܰܝܟ݂
ܕ݁ܶܐܬ݂ܦ݁ܰܩܰܕ݂ܘ
ܕ݁ܰܒ݂ܪܽܘܗ݈ܝ
ܠܦ݁ܰܘܠܳܘܣ
ܒ݁ܠܺܠܝܳܐ
ܘܰܐܝܬ݁ܝܽܘܗ݈ܝ
ܠܰܐܢܛܺܝܦ݁ܰܛܪܳܣ
ܡܕ݂ܺܝܢ݈ܬ݁ܳܐ܂</div>
<div type="v" n="32">ܘܰܠܝܰܘܡܳܐ
ܐ݈ܚܪܺܢܳܐ ܫܪܰܘ
ܦ݁ܰܪܳܫܶܐ
ܠܪܰܓ݁ܳܠܶܐ
ܚܰܒ݂ܪܰܝܗܽܘܢ
ܕ݁ܢܶܗܦ݁ܟ݂ܽܘܢ
ܠܡܰܫܪܺܝܬ݂ܳܐ܂</div>
<div type="v" n="33">ܘܰܐܝܬ݁ܝܽܘܗ݈ܝ
ܠܩܶܣܰܪܺܝܰܐ
ܘܝܰܗ݈ܒ݂ܘ
ܐܶܓ݁ܰܪܬ݁ܳܐ
ܠܗܺܓ݂ܡܳܘܢܳܐ
ܘܰܐܩܺܝܡܽܘܗ݈ܝ
ܩܕ݂ܳܡܰܘܗ݈ܝ
ܠܦ݁ܰܘܠܳܘܣ܂</div>
<div type="v" n="34">ܘܟ݂ܰܕ݂
ܩܪܳܐ
ܐܶܓ݁ܰܪܬ݁ܳܐ
ܡܫܰܐܶܠ ܗ݈ܘܳܐ
ܠܶܗ ܕ݁ܡܶܢ
ܐܰܝܕ݂ܳܐ
ܗܽܘܦ݁ܰܪܟ݂ܺܝܰܐ
ܐܺܝܬ݂ܰܘܗ݈ܝ
ܘܟ݂ܰܕ݂ ܝܺܠܶܦ݂
ܕ݁ܡܶܢ
ܩܺܝܠܺܝܩܺܝܰܐ܂</div>
<div type="v" n="35">ܐܶܡܰܪ ܠܶܗ
ܫܳܡܰܥ ܐ݈ܢܳܐ
ܠܳܟ݂ ܡܳܐ
ܕ݁ܶܐܬ݂ܰܘ
ܩܛܺܓ݂ܪܳܢܰܝܟ݁
ܘܰܦ݂ܩܰܕ݂
ܕ݁ܢܶܛܪܽܘܢܶܗ
ܒ݁ܰܦ݁ܪܶܛܳܘܪܺܝܳܢ
ܕ݁ܗܶܪܳܘܕ݂ܶܣ܂</div>
</div>
<div type="ch" n="24">
<div type="title" n="title"> ܀ ܦܪܟܣܣ
ܕܫܠܝ̈ܚܐ ܟܕܕ </div>
<div type="v" n="1">ܘܡܶܢ
ܒ݁ܳܬ݂ܰܪ
ܝܰܘܡܳܬ݂ܳܐ
ܚܰܡܫܳܐ ܢܚܶܬ݂
ܚܰܢܰܢܝܳܐ ܪܰܒ݁
ܟ݁ܳܗܢܶܐ ܥܰܡ
ܩܰܫܺܝܫܶܐ ܘܥܰܡ
ܛܶܪܛܽܠܳܘܣ
ܪܗܺܛܪܳܐ
ܘܰܐܘܕ݁ܰܥܘ
ܠܗܺܓ݂ܡܳܘܢܳܐ
ܥܰܠ
ܦ݁ܰܘܠܳܘܣ܂</div>
<div type="v" n="2">ܘܟ݂ܰܕ݂
ܐܶܬ݂ܩܪܺܝ
ܐܰܩܶܦ݂ ܗ݈ܘܳܐ
ܛܶܪܛܽܠܳܘܣ
ܡܩܰܛܪܶܓ݂ ܠܶܗ
ܘܳܐܡܰܪ
ܒ݁ܣܽܘܓ݂ܳܐܐ
ܕ݁ܫܰܝܢܳܐ
ܥܳܡܪܺܝܢܰܢ
ܡܶܛܽܠܳܬ݂ܳܟ݂
ܘܬ݂ܰܩܢܳܬ݂ܳܐ
ܣܰܓ݁ܺܝܳܐܬ݂ܳܐ
ܗ݈ܘܰܝ ܠܥܰܡܳܐ
ܗܳܢܳܐ ܒ݁ܰܫܩܳܠ
ܛܰܥܢܳܟ݂܂</div>
<div type="v" n="3">ܘܟ݂ܽܠܰܢ
ܒ݁ܟ݂ܽܠ ܕ݁ܽܘܟ݁
ܡܩܰܒ݁ܠܺܝܢܰܢ
ܛܰܝܒ݁ܽܘܬ݂ܳܟ݂
ܢܰܨܺܝܚܳܐ
ܦ݁ܺܝܠܺܟ݁ܣ܂</div>
<div type="v" n="4">ܕ݁ܠܳܐ
ܕ݁ܶܝܢ
ܢܰܠܶܐܝܟ݂
ܒ݁ܣܰܓ݁ܺܝܳܐܬ݂ܳܐ
ܒ݁ܳܥܶܐ ܐ݈ܢܳܐ
ܡܶܢܳܟ݂
ܕ݁ܬ݂ܶܫܡܰܥ
ܠܡܰܟ݁ܺܝܟ݂ܽܘܬ݂ܰܢ
ܒ݁ܦ݂ܳܣܺܝܩܳܬ݂ܳܐ܂</div>
<div type="v" n="5">ܐܶܫܟ݁ܰܚܢ
ܓ݁ܶܝܪ
ܠܓ݂ܰܒ݂ܪܳܐ
ܗܳܢܳܐ
ܕ݁ܺܐܝܬ݂ܰܘܗ݈ܝ
ܡܫܰܚܛܳܢܳܐ
ܘܰܡܥܺܝܪ
ܫܓ݂ܽܘܫܝܳܐ
ܠܟ݂ܽܠܗܽܘܢ
ܝܺܗܽܘܕ݂ܳܝܶܐ
ܕ݁ܰܒ݂ܟ݂ܽܠܳܗ
ܐܰܪܥܳܐ ܪܺܫܳܐ
ܗ݈ܘ ܓ݁ܶܝܪ
ܕ݁ܝܽܘܠܦ݁ܳܢܳܐ
ܕ݁ܢܳܨܪܳܝܶܐ܂</div>
<div type="v" n="6">ܘܰܠܗܰܝܟ݁ܠܰܢ
ܨܒ݂ܳܐ
ܠܰܡܣܰܝܳܒ݂ܽܘ
ܘܟ݂ܰܕ݂
ܐܶܚܰܕ݂ܢܳܝܗ݈ܝ
ܒ݁ܥܰܝܢ
ܕ݁ܰܢܕ݂ܽܘܢܺܝܘܗ݈ܝ
ܐܰܝܟ݂
ܕ݁ܰܒ݂ܢܳܡܽܘܣܰܢ܂</div>
<div type="v" n="7">ܐܶܬ݂ܳܐ
ܕ݁ܶܝܢ
ܠܽܘܣܺܝܳܘܣ
ܟ݁ܺܠܺܝܰܪܟ݂ܳܐ
ܘܒ݂ܰܩܛܺܝܪܳܐ
ܣܰܓ݁ܺܝܳܐܐ ܡܶܢ
ܐܺܝܕ݂ܰܝܢ
ܐܰܥܕ݁ܝܶܗ
ܘܠܳܟ݂
ܫܰܕ݁ܪܶܗ܂</div>
<div type="v" n="8">ܘܰܦ݂ܩܰܕ݂
ܠܰܩܛܺܪܓ݂ܳܢܰܘܗ݈ܝ
ܕ݁ܢܺܐܬ݂ܽܘܢ
ܠܘܳܬ݂ܳܟ݂
ܘܡܶܫܟ݁ܰܚ
ܐܰܢ݈ܬ݁ ܟ݁ܰܕ݂
ܡܫܰܐܶܠ ܐܰܢ݈ܬ݁
ܠܶܗ
ܕ݁ܬ݂ܺܐܠܰܦ݂
ܡܶܢܶܗ ܥܰܠ
ܟ݁ܽܠܗܶܝܢ
ܗܳܠܶܝܢ
ܕ݁ܰܡܩܰܛܪܓ݂ܺܝܢܰܢ
ܠܶܗ܂</div>
<div type="v" n="9">ܐܰܪܺܝܒ݂ܘ
ܕ݁ܶܝܢ ܥܠܰܘܗ݈ܝ
ܐܳܦ݂ ܗܶܢܽܘܢ
ܝܺܗܽܘܕ݂ܳܝܶܐ
ܟ݁ܰܕ݂ ܐܳܡܪܺܝܢ
ܕ݁ܗܳܠܶܝܢ
ܗܳܟ݂ܰܢܳܐ
ܐܶܢܶܝܢ܂</div>
<div type="v" n="10">ܘܰܪܡܰܙ
ܗܺܓ݂ܡܽܘܢܳܐ
ܠܦ݁ܰܘܠܳܘܣ
ܕ݁ܰܢܡܰܠܶܠ
ܘܰܥܢܳܐ
ܦ݁ܰܘܠܳܘܣ
ܘܶܐܡܰܪ ܡܶܢ
ܫܢܰܝܳܐ
ܣܰܓ݁ܺܝܳܐܬ݂ܳܐ
ܝܳܕ݂ܰܥ ܐ݈ܢܳܐ
ܕ݁ܺܐܝܬ݂ܰܝܟ݁
ܕ݁ܰܝܳܢܳܐ
ܕ݁ܥܰܡܳܐ ܗܳܢܳܐ
ܘܡܶܛܽܠ ܗܳܢܳܐ
ܚܳܕ݂ܝܳܐܝܺܬ݂
ܢܳܦ݂ܶܩ ܐ݈ܢܳܐ
ܪܽܘܚܳܐ ܥܰܠ
ܐܰܦ݁ܰܝ
ܢܰܦ݂ܫܝ܂</div>
<div type="v" n="11">ܟ݁ܰܕ݂
ܡܶܫܟ݁ܰܚ
ܐܰܢ݈ܬ݁
ܠܡܶܕ݁ܰܥ
ܕ݁ܠܰܝܬ݁ ܠܺܝ
ܝܰܬ݁ܺܝܪ ܡܶܢ
ܬ݁ܪܶܥܣܰܪ
ܝܰܘܡܺܝܢ
ܕ݁ܣܶܠܩܶܬ݂
ܠܽܐܘܪܺܫܠܶܡ
ܠܡܶܣܓ݁ܰܕ݂܂</div>
<div type="v" n="12">ܘܠܳܐ
ܐܶܫܟ݁ܚܽܘܢܝ
ܕ݁ܰܡܡܰܠܶܠ
ܐ݈ܢܳܐ ܥܰܡ
ܐ݈ܢܳܫ
ܒ݁ܗܰܝܟ݁ܠܳܐ
ܘܳܐܦ݂ܠܳܐ
ܟ݁ܶܢܫܳܐ
ܕ݁ܟ݂ܳܢܶܫ
ܐ݈ܢܳܐ ܠܳܐ
ܒ݁ܰܟ݂ܢܽܘܫܬ݁ܗܽܘܢ
ܘܠܳܐ
ܒ݁ܰܡܕ݂ܺܝܢ݈ܬ݁ܳܐ܂</div>
<div type="v" n="13">ܘܠܳܐ
ܕ݁ܰܢܚܰܘܽܘܢ
ܡܳܛܝܳܐ
ܒ݁ܺܐܝܕ݂ܰܝܗܽܘܢ
ܩܕ݂ܳܡܰܝܟ݁ ܥܰܠ
ܡܶܕ݁ܶܡ
ܕ݁ܗܳܫܳܐ
ܡܩܰܛܪܓ݂ܺܝܢ
ܠܺܝ܂</div>
<div type="v" n="14">ܒ݁ܪܰܡ
ܕ݁ܶܝܢ ܗܳܕ݂ܶܐ
ܡܰܘܕ݁ܶܐ ܐ݈ܢܳܐ
ܕ݁ܒ݂ܶܗ
ܒ݁ܗܳܢܳܐ
ܝܽܘܠܦ݁ܳܢܳܐ
ܕ݁ܳܐܡܪܺܝܢ
ܒ݁ܶܗ ܦ݁ܳܠܰܚ
ܐ݈ܢܳܐ
ܠܰܐܠܳܗܳܐ
ܕ݁ܰܐܒ݂ܳܗܰܝ
ܟ݁ܰܕ݂ ܡܗܰܝܡܶܢ
ܐ݈ܢܳܐ
ܠܟ݂ܽܠܗܶܝܢ
ܕ݁ܰܟ݂ܬ݂ܺܝܒ݂ܳܢ
ܒ݁ܢܳܡܽܘܣܳܐ
ܘܒ݂ܰܢܒ݂ܺܝܶܐ܂</div>
<div type="v" n="15">ܘܟ݂ܰܕ݂
ܐܺܝܬ݂ ܠܺܝ
ܣܰܒ݂ܪܳܐ ܥܰܠ
ܐܰܠܳܗܳܐ
ܐܰܝܢܳܐ ܕ݁ܳܐܦ݂
ܗܶܢܽܘܢ ܗܳܠܶܝܢ
ܡܣܰܒ݁ܪܺܝܢ
ܕ݁ܰܥܬ݂ܺܝܕ݂ܳܐ
ܕ݁ܬ݂ܶܗܘܶܐ
ܩܝܳܡܬ݁ܳܐ
ܕ݁ܡܶܢ ܒ݁ܶܝܬ݂
ܡܺܝܬ݂ܶܐ
ܕ݁ܟ݂ܺܐܢܶܐ
ܘܰܕ݂ܥܰܘܳܠܶܐ܂</div>
<div type="v" n="16">ܡܶܛܽܠ
ܗܳܢܳܐ ܐܳܦ݂
ܥܳܡܶܠ ܐ݈ܢܳܐ
ܕ݁ܬ݂ܺܐܪܬ݁ܳܐ
ܕ݁ܟ݂ܺܝܬ݂ܳܐ
ܬ݁ܶܗܘܶܐ ܠܺܝ
ܩܕ݂ܳܡ ܐܰܠܳܗܳܐ
ܘܰܩܕ݂ܳܡ ܒ݁ܢܰܝ
ܐ݈ܢܳܫܳܐ
ܐܰܡܺܝܢܳܐܝܺܬ݂܂</div>
<div type="v" n="17">ܠܰܫܢܺܝܢ
ܕ݁ܶܝܢ
ܣܰܓ݁ܺܝܳܐܢ
ܐܶܬ݂ܺܝܬ݂
ܠܘܳܬ݂ ܒ݁ܢܰܝ
ܥܰܡܳܐ ܕ݁ܺܝܠܝ
ܕ݁ܶܐܬ݁ܶܠ
ܙܶܕ݂ܩܬ݂ܳܐ
ܘܶܐܩܰܪܶܒ݂
ܩܽܘܪܒ݁ܳܢܳܐ܂</div>
<div type="v" n="18">ܘܶܐܫܟ݁ܚܽܘܢܝ
ܗܳܠܶܝܢ
ܒ݁ܗܰܝܟ݁ܠܳܐ
ܟ݁ܰܕ݂
ܡܕ݂ܰܟ݁ܰܝ
ܐ݈ܢܳܐ ܠܳܐ ܥܰܡ
ܟ݁ܶܢܫܳܐ
ܐܳܦ݂ܠܳܐ
ܒ݁ܰܫܓ݂ܽܘܫܝܳܐ܂</div>
<div type="v" n="19">ܐܶܠܳܐ ܐܶܢ
ܕ݁ܰܫܓ݂ܰܫܘ
ܐ݈ܢܳܫܺܝܢ
ܝܺܗܽܘܕ݂ܳܝܶܐ
ܕ݁ܶܐܬ݂ܰܘ ܡܶܢ
ܐܰܣܺܝܰܐ
ܐܰܝܠܶܝܢ
ܕ݁ܘܳܠܶܐ ܗ݈ܘܳܐ
ܕ݁ܰܢܩܽܘܡܽܘܢ
ܥܰܡܝ
ܩܕ݂ܳܡܰܝܟ݁
ܘܰܢܩܰܛܪܓ݂ܽܘܢ
ܡܶܕ݁ܶܡ
ܕ݁ܺܐܝܬ݂
ܠܗܽܘܢ܂</div>
<div type="v" n="20">ܐܰܘ
ܗܶܢܽܘܢ ܗܳܠܶܝܢ
ܢܺܐܡܪܽܘܢ
ܡܳܢܳܐ
ܐܶܫܟ݁ܰܚܘ ܒ݁ܺܝ
ܣܰܟ݂ܠܽܘܬ݂ܳܐ
ܟ݁ܰܕ݂ ܩܳܡܶܬ݂
ܩܕ݂ܳܡ
ܟ݁ܶܢܫܗܽܘܢ܂</div>
<div type="v" n="21">ܐܶܠܳܐ ܐܶܢ
ܗܳܕ݂ܶܐ ܚܕ݂ܳܐ
ܡܶܠܬ݂ܳܐ
ܕ݁ܰܩܥܺܝܬ݂
ܟ݁ܰܕ݂ ܩܳܐܶܡ
ܐ݈ܢܳܐ
ܒ݁ܰܝܢܳܬ݂ܗܽܘܢ
ܕ݁ܥܰܠ
ܩܝܳܡܬ݁ܳܐ
ܕ݁ܡܺܝܬ݂ܶܐ
ܡܶܬ݁ܕ݂ܺܝܢ
ܐ݈ܢܳܐ
ܝܰܘܡܳܢܳܐ
ܩܕ݂ܳܡܰܝܟ݁ܽܘܢ܂</div>
<div type="v" n="22">ܦ݁ܺܝܠܺܟ݁ܣ
ܕ݁ܶܝܢ ܡܶܛܽܠ
ܕ݁ܝܳܕ݂ܰܥ
ܗ݈ܘܳܐ ܠܳܗ
ܠܽܐܘܪܚܳܐ
ܗܳܕ݂ܶܐ
ܡܰܠܝܳܐܝܺܬ݂
ܬ݁ܰܗܺܝ ܐܶܢܽܘܢ
ܟ݁ܰܕ݂ ܐܳܡܰܪ
ܕ݁ܡܳܐ
ܕ݁ܶܐܬ݂ܳܐ
ܟ݁ܺܠܺܝܰܪܟ݂ܳܐ
ܫܳܡܰܥ ܐ݈ܢܳܐ
ܒ݁ܰܝܢܳܬ݂ܟ݂ܽܘܢ܂</div>
<div type="v" n="23">ܘܰܦ݂ܩܰܕ݂
ܠܩܶܢܛܪܽܘܢܳܐ
ܕ݁ܢܶܛܪܺܝܘܗ݈ܝ
ܠܦ݁ܰܘܠܳܘܣ
ܒ݁ܰܢܝܳܚܳܐ
ܘܰܕ݂ܠܳܐ ܐ݈ܢܳܫ
ܡܶܢ
ܝܳܕ݂ܽܘܥܰܘܗ݈ܝ
ܢܶܬ݂ܟ݁ܠܶܐ
ܕ݁ܢܶܗܘܶܐ
ܡܫܰܡܶܫ ܠܶܗ܂</div>
<div type="v" n="24">ܘܡܶܢ
ܒ݁ܳܬ݂ܰܪ
ܩܰܠܺܝܠ
ܝܰܘܡܳܬ݂ܳܐ
ܫܰܕ݁ܰܪ
ܦ݁ܺܝܠܺܟ݁ܣ
ܘܕ݂ܽܘܪܣܺܠܰܐ
ܐܰܢ݈ܬ݁ܬ݂ܶܗ
ܕ݁ܺܐܝܬ݂ܶܝܗ
ܗ݈ܘܳܬ݂
ܝܺܗܽܘܕ݂ܳܝܬ݁ܳܐ
ܘܰܩܪܰܘ ܠܶܗ
ܠܦ݁ܰܘܠܳܘܣ
ܘܰܫܡܰܥܘ ܡܶܢܶܗ
ܥܰܠ
ܗܰܝܡܳܢܽܘܬ݂ܳܐ
ܕ݁ܰܡܫܺܝܚܳܐ܂</div>
<div type="v" n="25">ܘܟ݂ܰܕ݂
ܡܡܰܠܶܠ
ܥܰܡܗܽܘܢ ܥܰܠ
ܙܰܕ݁ܺܝܩܽܘܬ݂ܳܐ
ܘܥܰܠ
ܩܰܕ݁ܺܝܫܽܘܬ݂ܳܐ
ܘܥܰܠ ܕ݁ܺܝܢܳܐ
ܕ݁ܰܥܬ݂ܺܝܕ݂
ܐܶܬ݂ܡܠܺܝ
ܕ݁ܶܚܠܬ݂ܳܐ
ܦ݁ܺܝܠܺܟ݁ܣ
ܘܶܐܡܰܪ
ܕ݁ܗܳܫܳܐ ܙܶܠ
ܘܶܐܡܰܬ݂ܝ
ܕ݁ܢܶܗܘܶܐ ܠܺܝ
ܐܰܬ݂ܪܳܐ
ܐܶܫܰܕ݁ܰܪ
ܒ݁ܳܬ݂ܪܳܟ݂܂</div>
<div type="v" n="26">ܣܳܒ݂ܰܪ
ܗ݈ܘܳܐ ܓ݁ܶܝܪ
ܕ݁ܫܽܘܚܕ݁ܳܐ
ܡܶܬ݂ܺܝܗܶܒ݂
ܗ݈ܘܳܐ ܠܶܗ ܡܶܢ
ܦ݁ܰܘܠܳܘܣ
ܡܶܛܽܠ ܗܳܕ݂ܶܐ
ܐܳܦ݂
ܐܰܡܺܝܢܳܐܝܺܬ݂
ܡܫܰܕ݁ܰܪ ܗ݈ܘܳܐ
ܡܰܝܬ݁ܶܐ ܠܶܗ
ܘܰܡܡܰܠܶܠ
ܥܰܡܶܗ܂</div>
<div type="v" n="27">ܘܟ݂ܰܕ݂
ܡܰܠܺܝ ܠܶܗ
ܬ݁ܰܪܬ݁ܶܝܢ
ܫܢܺܝܢ
ܐ݈ܚܪܺܢܳܐ
ܗܺܓ݂ܡܽܘܢܳܐ
ܐܶܬ݂ܳܐ ܗ݈ܘܳܐ
ܠܕ݂ܽܘܟ݁ܬ݂ܶܗ
ܕ݁ܡܶܬ݂ܩܪܶܐ
ܗ݈ܘܳܐ
ܦ݁ܳܪܩܺܝܳܘܣ‌ܦ݂ܺܗ݈ܣܛܳܘܣ
ܦ݁ܺܝܠܺܟ݁ܣ
ܕ݁ܶܝܢ ܐܰܝܟ݂
ܕ݁ܢܶܥܒ݁ܶܕ݂
ܛܰܝܒ݁ܽܘܬ݂ܳܐ
ܒ݁ܺܝܗܽܘܕ݂ܳܝܶܐ
ܫܰܒ݂ܩܶܗ
ܠܦ݁ܰܘܠܳܘܣ
ܟ݁ܰܕ݂
ܐܰܣܺܝܪ܂</div>
</div>
<div type="ch" n="25">
<div type="title" n="title"> ܀ ܦܪܟܣܣ
ܕܫܠܝ̈ܚܐ ܟܗܗ </div>
<div type="v" n="1">ܘܟ݂ܰܕ݂
ܐܶܬ݂ܳܐ
ܦ݁ܺܗ݈ܣܛܳܘܣ
ܠܩܶܣܰܪܺܝܰܐ
ܒ݁ܳܬ݂ܰܪ
ܬ݁ܠܳܬ݂ܳܐ
ܝܰܘܡܺܝܢ ܣܠܶܩ
ܠܽܐܘܪܺܫܠܶܡ܂</div>
<div type="v" n="2">ܘܰܐܘܕ݁ܥܽܘܗ݈ܝ
ܪܰܒ݁ܰܝ
ܟ݁ܳܗܢܶܐ
ܘܪܺܫܶܐ
ܕ݁ܺܝܗܽܘܕ݂ܳܝܶܐ
ܥܰܠ ܦ݁ܰܘܠܳܘܣ
ܘܒ݂ܳܥܶܝܢ
ܗ݈ܘܰܘ ܡܶܢܶܗ܂</div>
<div type="v" n="3">ܟ݁ܰܕ݂
ܫܳܐܠܺܝܢ ܠܶܗ
ܗܳܕ݂ܶܐ
ܛܰܝܒ݁ܽܘܬ݂ܳܐ
ܕ݁ܰܢܫܰܕ݁ܰܪ
ܢܰܝܬ݁ܶܝܘܗ݈ܝ
ܠܽܐܘܪܺܫܠܶܡ
ܟ݁ܰܕ݂
ܥܳܒ݂ܕ݁ܺܝܢ
ܗ݈ܘܰܘ
ܟ݁ܡܺܐܢܶܐ
ܒ݁ܽܐܘܪܚܳܐ
ܕ݁ܢܶܩܛܠܽܘܢܳܝܗ݈ܝ܂</div>
<div type="v" n="4">ܘܦ݂ܺܗ݈ܣܛܳܘܣ
ܦ݁ܰܢܺܝ
ܦ݁ܶܬ݂ܓ݂ܳܡܳܐ
ܕ݁ܦ݁ܰܘܠܳܘܣ
ܡܶܬ݂ܢܛܰܪ
ܒ݁ܩܶܣܰܪܺܝܰܐ
ܘܶܐܢܳܐ
ܡܣܰܪܗܰܒ݂
ܐ݈ܢܳܐ
ܕ݁ܶܐܚܙܽܘܩ܂</div>
<div type="v" n="5">ܐܰܝܠܶܝܢ
ܗܳܟ݂ܺܝܠ
ܕ݁ܺܐܝܬ݂
ܒ݁ܟ݂ܽܘܢ
ܕ݁ܡܳܛܝܳܐ
ܒ݁ܺܐܝܕ݂ܰܝܗܽܘܢ
ܢܶܚܬ݂ܽܘܢ
ܥܰܡܰܢ ܘܥܰܠ
ܟ݁ܽܠ ܣܰܟ݂ܠܽܘ
ܕ݁ܺܐܝܬ݂ ܒ݁ܶܗ
ܒ݁ܓ݂ܰܒ݂ܪܳܐ
ܢܩܰܛܪܓ݂ܽܘܢ܂</div>
<div type="v" n="6">ܘܟ݂ܰܕ݂
ܗܘܳܐ ܬ݁ܰܡܳܢ
ܝܰܘܡܳܬ݂ܳܐ
ܬ݁ܡܳܢܝܳܐ ܐܰܘ
ܥܶܣܪܳܐ ܢܚܶܬ݂
ܠܶܗ
ܠܩܶܣܰܪܺܝܰܐ
ܘܰܠܝܰܘܡܳܐ
ܐ݈ܚܪܺܢܳܐ
ܝܺܬ݂ܶܒ݂ ܥܰܠ
ܒ݁ܺܝܡ
ܘܰܦ݂ܩܰܕ݂
ܕ݁ܢܰܝܬ݁ܽܘܢ
ܠܦ݁ܰܘܠܳܘܣ܂</div>
<div type="v" n="7">ܘܟ݂ܰܕ݂
ܐܶܬ݂ܳܐ
ܚܰܕ݂ܪܽܘܗ݈ܝ
ܝܺܗܽܘܕ݂ܳܝܶܐ
ܕ݁ܰܢܚܶܬ݂ܘ ܡܶܢ
ܐܽܘܪܺܫܠܶܡ
ܘܪܺܫܶܐ
ܣܰܓ݁ܺܝܶܐܐ
ܘܰܩܫܰܝܳܐ
ܡܰܝܬ݁ܶܝܢ
ܗ݈ܘܰܘ
ܒ݁ܳܬ݂ܪܶܗ
ܐܰܝܠܶܝܢ ܕ݁ܠܳܐ
ܡܶܫܟ݁ܚܺܝܢ
ܗ݈ܘܰܘ
ܕ݁ܰܢܚܰܘܽܘܢ܂</div>
<div type="v" n="8">ܘܟ݂ܰܕ݂
ܦ݁ܰܘܠܳܘܣ
ܢܳܦ݂ܶܩ ܗ݈ܘܳܐ
ܪܽܘܚܳܐ ܕ݁ܠܳܐ
ܐܰܣܟ݁ܶܠ
ܡܶܕ݁ܶܡ ܠܳܐ
ܒ݁ܢܳܡܽܘܣܳܐ
ܕ݁ܺܝܗܽܘܕ݂ܳܝܶܐ
ܘܠܳܐ
ܒ݁ܗܰܝܟ݁ܠܳܐ
ܘܠܳܐ
ܒ݁ܩܶܣܰܪ܂</div>
<div type="v" n="9">ܦ݁ܺܗ݈ܣܛܳܘܣ
ܕ݁ܶܝܢ ܡܶܛܽܠ
ܕ݁ܨܳܒ݂ܶܐ
ܗ݈ܘܳܐ
ܕ݁ܢܰܪܫܶܐ
ܛܰܝܒ݁ܽܘܬ݂ܳܐ
ܒ݁ܺܝܗܽܘܕ݂ܳܝܶܐ
ܐܶܡܰܪ ܠܶܗ
ܠܦ݁ܰܘܠܳܘܣ
ܨܳܒ݂ܶܐ ܐܰܢ݈ܬ݁
ܕ݁ܬ݂ܶܣܰܩ
ܠܽܐܘܪܺܫܠܶܡ
ܘܬ݂ܰܡܳܢ ܥܰܠ
ܗܳܠܶܝܢ
ܬ݁ܶܬ݁ܕ݂ܺܝܢ
ܩܕ݂ܳܡܰܝ܂</div>
<div type="v" n="10">ܥܢܳܐ
ܦ݁ܰܘܠܳܘܣ
ܘܶܐܡܰܪ ܥܰܠ
ܒ݁ܺܝܡ ܕ݁ܩܶܣܰܪ
ܩܳܐܶܡ ܐ݈ܢܳܐ
ܗܳܪܟ݁ܳܐ ܗܽܘ
ܙܳܕ݂ܶܩ ܠܺܝ
ܠܡܶܬ݁ܕ݂ܳܢܽܘ
ܠܳܐ ܡܶܕ݁ܶܡ
ܚܛܺܝܬ݂
ܠܺܝܗܽܘܕ݂ܳܝܶܐ
ܐܰܝܟ݂ ܕ݁ܳܐܦ݂
ܐܰܢ݈ܬ݁ ܝܳܕ݂ܰܥ
ܐܰܢ݈ܬ݁܂</div>
<div type="v" n="11">ܘܶܐܢ
ܣܰܟ݂ܠܽܘܬ݂ܳܐ
ܥܒ݂ܺܝܕ݂ܳܐ ܠܺܝ
ܐܰܘ ܡܶܕ݁ܶܡ
ܕ݁ܫܳܘܶܐ
ܠܡܰܘܬ݁ܳܐ ܠܳܐ
ܡܶܫܬ݁ܶܐܠ
ܐ݈ܢܳܐ ܡܶܢ
ܡܰܘܬ݁ܳܐ ܐܶܢ
ܕ݁ܶܝܢ ܠܰܝܬ݁
ܡܶܕ݁ܶܡ
ܨܶܐܕ݂ܰܝ ܡܶܢ
ܗܳܠܶܝܢ
ܕ݁ܰܡܩܰܛܪܓ݂ܺܝܢ
ܠܺܝ ܠܳܐ ܐ݈ܢܳܫ
ܝܳܗܶܒ݂ ܠܺܝ
ܠܗܽܘܢ
ܡܰܘܗܒ݂ܰܬ݂
ܒ݁ܓ݂ܶܢܰܘܗ݈ܝ
ܕ݁ܩܶܣܰܪ ܩܳܪܶܐ
ܐ݈ܢܳܐ܂</div>
<div type="v" n="12">ܗܳܝܕ݁ܶܝܢ
ܦ݁ܺܗ݈ܣܛܳܘܣ
ܡܰܠܶܠ ܥܰܡ
ܒ݁ܢܰܝ ܡܶܠܟ݁ܶܗ
ܘܶܐܡܰܪ ܒ݁ܓ݂ܶܢ
ܩܶܣܰܪ ܩܪܰܝܬ݁
ܠܘܳܬ݂ ܩܶܣܰܪ
ܐܳܙܶܠ
ܐܰܢ݈ܬ݁܂</div>
<div type="v" n="13">ܘܟ݂ܰܕ݂
ܗܘܰܘ
ܝܰܘܡܳܬ݂ܳܐ
ܢܚܶܬ݂
ܐܰܓ݂ܪܺܦ݁ܰܘܣ
ܡܰܠܟ݁ܳܐ
ܘܒ݂ܶܪܢܺܝܩܺܐ
ܠܩܶܣܰܪܺܝܰܐ
ܕ݁ܢܶܫܶܐܠܽܘܢ
ܫܠܳܡܶܗ
ܕ݁ܦ݂ܺܗ݈ܣܛܳܘܣ܂</div>
<div type="v" n="14">ܘܟ݂ܰܕ݂
ܗܘܰܘ ܠܘܳܬ݂ܶܗ
ܝܰܘܡܳܬ݂ܳܐ
ܐܶܫܬ݁ܰܥܺܝ
ܦ݁ܺܗ݈ܣܛܳܘܣ
ܠܡܰܠܟ݁ܳܐ
ܕ݁ܺܝܢܶܗ
ܕ݁ܦ݁ܰܘܠܳܘܣ
ܟ݁ܰܕ݂ ܐܳܡܰܪ
ܓ݁ܰܒ݂ܪܳܐ ܚܰܕ݂
ܐܰܣܺܝܪܳܐ
ܐܶܫܬ݁ܒ݂ܶܩ ܡܶܢ
ܐܺܝܕ݂ܰܝ
ܦ݁ܺܝܠܺܟ݁ܣ܂</div>
<div type="v" n="15">ܘܟ݂ܰܕ݂
ܗܘܺܝܬ݂
ܒ݁ܽܐܘܪܺܫܠܶܡ
ܐܰܘܕ݁ܰܥܘ ܠܺܝ
ܥܠܰܘܗ݈ܝ
ܪܰܒ݁ܰܝ
ܟ݁ܳܗܢܶܐ
ܘܩܰܫܺܝܫܶܐ
ܕ݁ܺܝܗܽܘܕ݂ܳܝܶܐ
ܘܰܒ݂ܥܰܘ
ܕ݁ܶܐܥܒ݁ܶܕ݂
ܠܗܽܘܢ ܕ݁ܺܝܢܳܐ
ܡܶܢܶܗ܂</div>
<div type="v" n="16">ܘܶܐܡܪܶܬ݂
ܠܗܽܘܢ ܕ݁ܠܰܝܬ݁
ܥܝܳܕ݂ܳܐ
ܠܪܽܗ݈ܘܡܳܝܶܐ
ܕ݁ܢܶܬ݁ܠܽܘܢ
ܒ݁ܰܪܢܳܫܳܐ
ܡܰܘܗܒ݂ܰܬ݂
ܠܩܶܛܠܳܐ
ܥܕ݂ܰܡܳܐ
ܕ݁ܢܺܐܬ݂ܶܐ
ܒ݁ܥܶܠ ܕ݁ܺܝܢܶܗ
ܘܢܰܟ݁ܣܺܝܘܗ݈ܝ
ܒ݁ܰܐܦ݁ܰܘܗ݈ܝ
ܘܢܶܬ݂ܺܝܗܶܒ݂
ܠܶܗ ܐܰܬ݂ܪܳܐ
ܠܡܰܦ݁ܰܩ
ܒ݁ܪܽܘܚܳܐ ܥܰܠ
ܡܳܐ
ܕ݁ܡܶܬ݂ܪܫܶܐ܂</div>
<div type="v" n="17">ܘܟ݂ܰܕ݂
ܐܶܬ݂ܺܝܬ݂
ܠܟ݂ܳܐ ܕ݁ܠܳܐ
ܬ݁ܽܘܗܳܝܳܐ
ܠܝܰܘܡܳܐ
ܐ݈ܚܪܺܢܳܐ
ܝܶܬ݂ܒ݁ܶܬ݂ ܥܰܠ
ܒ݁ܺܝܡ
ܘܦ݂ܶܩܕ݁ܶܬ݂
ܕ݁ܢܰܝܬ݁ܽܘܢܳܝܗ݈ܝ
ܠܺܝ
ܠܓ݂ܰܒ݂ܪܳܐ܂</div>
<div type="v" n="18">ܘܩܳܡܘ
ܥܰܡܶܗ
ܩܛܺܪܓ݂ܳܢܰܘܗ݈ܝ
ܘܠܳܐ ܐܶܫܟ݁ܰܚܘ
ܡܶܕ݁ܶܡ
ܪܶܫܝܳܢܳܐ
ܒ݁ܺܝܫܳܐ
ܕ݁ܰܢܚܰܘܽܘܢ
ܥܠܰܘܗ݈ܝ ܐܰܝܟ݂
ܡܳܐ ܕ݁ܣܳܒ݂ܰܪ
ܗ݈ܘܺܝܬ݂܂</div>
<div type="v" n="19">ܙܺܛܺܡܶܐ
ܕ݁ܶܝܢ ܡܶܕ݁ܶܡ
ܡܶܕ݁ܶܡ ܥܰܠ
ܕ݁ܶܚܠܰܬ݂ܗܽܘܢ
ܐܺܝܬ݂ ܗ݈ܘܳܐ
ܠܗܽܘܢ ܠܘܳܬ݂ܶܗ
ܘܥܰܠ ܝܶܫܽܘܥ
ܐ݈ܢܳܫ ܕ݁ܡܺܝܬ݂
ܗܰܘ ܕ݁ܳܐܡܰܪ
ܗ݈ܘܳܐ
ܦ݁ܰܘܠܳܘܣ
ܕ݁ܚܰܝ ܗ݈ܽܘ܂</div>
<div type="v" n="20">ܘܡܶܛܽܠ
ܕ݁ܠܳܐ ܩܳܐܶܡ
ܗ݈ܘܺܝܬ݂ ܐܶܢܳܐ
ܥܰܠ ܒ݁ܥܳܬ݂ܳܐ
ܕ݁ܗܳܠܶܝܢ
ܐܶܡܪܶܬ݂
ܗ݈ܘܺܝܬ݂
ܠܦ݁ܰܘܠܳܘܣ
ܕ݁ܶܐܢ ܒ݁ܳܥܶܐ
ܐܰܢ݈ܬ݁
ܕ݁ܬ݂ܺܐܙܰܠ
ܠܽܐܘܪܺܫܠܶܡ
ܘܬ݂ܰܡܳܢ
ܬ݁ܶܬ݁ܕ݂ܺܝܢ
ܥܰܠ ܗܳܠܶܝܢ܂</div>
<div type="v" n="21">ܗܽܘ ܕ݁ܶܝܢ
ܒ݁ܥܳܐ
ܕ݁ܢܶܬ݂ܢܛܰܪ
ܠܕ݂ܺܝܢܶܗ
ܕ݁ܩܶܣܰܪ
ܘܦ݂ܶܩܕ݁ܶܬ݂
ܕ݁ܢܶܬ݂ܢܛܰܪ
ܥܕ݂ܰܡܳܐ
ܕ݁ܶܐܫܰܕ݁ܪܺܝܘܗ݈ܝ
ܠܘܳܬ݂ ܩܶܣܰܪ܂</div>
<div type="v" n="22">ܘܶܐܡܰܪ
ܐܰܓ݂ܪܺܦ݁ܰܘܣ
ܨܳܒ݂ܶܐ
ܗ݈ܘܺܝܬ݂
ܕ݁ܶܐܫܡܥܺܝܘܗ݈ܝ
ܠܓ݂ܰܒ݂ܪܳܐ
ܗܳܢܳܐ
ܘܦ݂ܺܗ݈ܣܛܳܘܣ
ܐܶܡܰܪ
ܕ݁ܠܰܡܚܳܪ
ܫܳܡܰܥ ܐܰܢ݈ܬ݁
ܠܶܗ܂</div>
<div type="v" n="23">ܘܰܠܝܰܘܡܳܐ
ܐ݈ܚܪܺܢܳܐ
ܐܶܬ݂ܳܐ
ܐܰܓ݂ܪܺܦ݁ܰܘܣ
ܘܒ݂ܶܪܢܺܝܩܺܐ
ܒ݁ܙܰܘܚܳܐ
ܣܰܓ݁ܺܝܳܐܐ
ܘܥܰܠ ܠܒ݂ܶܝܬ݂
ܕ݁ܺܝܢܳܐ ܥܰܡ
ܟ݁ܺܠܺܝܰܪܟ݂ܶܐ
ܘܪܺܫܶܐ
ܕ݁ܰܡܕ݂ܺܝܢ݈ܬ݁ܳܐ
ܘܰܦ݂ܩܰܕ݂
ܦ݁ܺܗ݈ܣܛܳܘܣ
ܘܶܐܬ݂ܳܐ
ܦ݁ܰܘܠܳܘܣ܂</div>
<div type="v" n="24">ܘܶܐܡܰܪ
ܦ݁ܺܗ݈ܣܛܳܘܣ
ܐܰܓ݂ܪܺܦ݁ܰܘܣ
ܡܰܠܟ݁ܳܐ
ܘܟ݂ܽܠܟ݂ܽܘܢ
ܓ݁ܰܒ݂ܪܶܐ
ܕ݁ܺܐܝܬ݂ܰܝܟ݁ܽܘܢ
ܥܰܡܰܢ ܥܰܠ
ܗܳܢܳܐ
ܓ݁ܰܒ݂ܪܳܐ
ܕ݁ܚܳܙܶܝܢ
ܐܢ݈ܬ݁ܽܘܢ
ܟ݁ܽܠܶܗ ܥܰܡܳܐ
ܕ݁ܺܝܗܽܘܕ݂ܳܝܶܐ
ܩܰܒ݁ܠܰܢܝ
ܒ݁ܽܐܘܪܺܫܠܶܡ
ܘܗܳܪܟ݁ܳܐ
ܟ݁ܰܕ݂ ܩܳܥܶܝܢ
ܕ݁ܠܳܐ ܬ݁ܽܘܒ݂
ܘܳܠܶܐ ܠܗܳܢܳܐ
ܕ݁ܢܺܚܶܐ܂</div>
<div type="v" n="25">ܐܶܢܳܐ
ܕ݁ܶܝܢ
ܐܰܕ݂ܪܟ݂ܶܬ݂
ܕ݁ܡܶܕ݁ܶܡ
ܕ݁ܫܳܘܶܐ
ܠܡܰܘܬ݁ܳܐ ܠܳܐ
ܣܥܺܝܪ ܠܶܗ
ܘܡܶܛܽܠ ܕ݁ܗܽܘ
ܒ݁ܥܳܐ
ܕ݁ܢܶܬ݂ܢܛܰܪ
ܠܕ݂ܺܝܢܶܗ
ܕ݁ܩܶܣܰܪ
ܦ݁ܶܩܕ݁ܶܬ݂
ܕ݁ܢܶܫܬ݁ܰܕ݁ܰܪ܂</div>
<div type="v" n="26">ܘܠܳܐ
ܝܳܕ݂ܰܥ ܐ݈ܢܳܐ
ܡܳܢܳܐ
ܐܶܟ݂ܬ݁ܽܘܒ݂
ܥܠܰܘܗ݈ܝ
ܠܩܶܣܰܪ ܡܶܛܽܠ
ܗܳܢܳܐ ܨܒ݂ܺܝܬ݂
ܠܡܰܝܬ݁ܳܝܽܘܬ݂ܶܗ
ܩܕ݂ܳܡܰܝܟ݁ܽܘܢ
ܘܝܰܬ݁ܺܝܪܳܐܝܺܬ݂
ܩܕ݂ܳܡܰܝܟ݁
ܡܰܠܟ݁ܳܐ
ܐܰܓ݂ܪܺܦ݁ܶܐ
ܕ݁ܡܳܐ
ܕ݁ܶܐܫܬ݁ܰܐܰܠ
ܕ݁ܺܝܢܶܗ
ܐܶܫܟ݁ܰܚ ܡܳܢܳܐ
ܐܶܟ݂ܬ݁ܽܘܒ݂܂</div>
<div type="v" n="27">ܠܳܐ ܓ݁ܶܝܪ
ܘܳܠܶܐ ܕ݁ܟ݂ܰܕ݂
ܡܫܰܕ݁ܪܺܝܢܰܢ
ܓ݁ܰܒ݂ܪܳܐ
ܐܰܣܺܝܪܳܐ
ܕ݁ܠܳܐ
ܢܶܟ݂ܬ݁ܽܘܒ݂
ܣܰܟ݂ܠܽܘܬ݂ܶܗ܂</div>
</div>
<div type="ch" n="26">
<div type="title" n="title"> ܀ ܦܪܟܣܣ
ܕܫܠܝ̈ܚܐ ܟܘܘ </div>
<div type="v" n="1">ܘܶܐܡܰܪ
ܐܰܓ݂ܪܺܦ݁ܰܘܣ
ܠܦ݁ܰܘܠܳܘܣ
ܡܰܦ݁ܰܣ ܠܳܟ݂
ܠܰܡܡܰܠܳܠܽܘ
ܥܰܠ ܐܰܦ݁ܰܝ
ܢܰܦ݂ܫܳܟ݂
ܗܳܝܕ݁ܶܝܢ
ܦ݁ܰܘܠܳܘܣ
ܦ݁ܫܰܛ ܐܺܝܕ݂ܶܗ
ܘܢܳܦ݂ܶܩ ܗ݈ܘܳܐ
ܪܽܘܚܳܐ
ܘܳܐܡܰܪ܂</div>
<div type="v" n="2">ܥܰܠ ܟ݁ܽܠ
ܡܳܐ
ܕ݁ܡܶܬ݂ܪܫܶܐ
ܐ݈ܢܳܐ ܡܶܢ
ܝܺܗܽܘܕ݂ܳܝܶܐ
ܡܰܠܟ݁ܳܐ
ܐܰܓ݂ܪܺܦ݁ܶܐ
ܣܳܒ݂ܰܪ ܐ݈ܢܳܐ
ܥܰܠ ܢܰܦ݂ܫܝ
ܕ݁ܛܽܘܒ݂ܳܢܳܐ
ܐ݈ܢܳܐ
ܕ݁ܰܩܕ݂ܳܡܰܝܟ݁
ܝܰܘܡܳܢܳܐ
ܢܳܦ݂ܶܩ ܐ݈ܢܳܐ
ܪܽܘܚܳܐ܂</div>
<div type="v" n="3">ܝܰܬ݁ܺܝܪܳܐܝܺܬ݂
ܕ݁ܝܳܕ݂ܰܥ
ܐ݈ܢܳܐ
ܕ݁ܰܡܦ݁ܳܣ
ܐܰܢ݈ܬ݁
ܒ݁ܟ݂ܽܠܗܽܘܢ
ܙܺܛܺܡܶܐ
ܘܢܳܡܽܘܣܶܐ
ܕ݁ܺܝܗܽܘܕ݂ܳܝܶܐ
ܡܶܛܽܠ ܗܳܢܳܐ
ܒ݁ܳܥܶܐ ܐ݈ܢܳܐ
ܡܶܢܳܟ݂
ܕ݁ܰܒ݂ܡܰܓ݁ܪܰܬ݂
ܪܽܘܚܳܐ
ܬ݁ܶܫܡܥܰܢܝ܂</div>
<div type="v" n="4">ܝܳܕ݂ܥܺܝܢ
ܐܶܢܽܘܢ ܓ݁ܶܝܪ
ܐܳܦ݂ ܗܶܢܽܘܢ
ܝܺܗܽܘܕ݂ܳܝܶܐ
ܐܶܢ ܨܳܒ݂ܶܝܢ
ܕ݁ܢܶܣܗܕ݂ܽܘܢ
ܕ݁ܽܘܒ݁ܳܪܰܝ
ܕ݁ܡܶܢ
ܛܰܠܝܽܘܬ݂ܝ
ܕ݁ܰܗܘܰܘ ܠܺܝ
ܡܶܢ ܫܽܘܪܳܝܳܐ
ܒ݁ܥܰܡܝ
ܘܒ݂ܽܐܘܪܺܫܠܶܡ܂</div>
<div type="v" n="5">ܡܶܛܽܠ
ܕ݁ܡܶܢ
ܢܽܘܓ݂ܪܳܐ
ܡܦ݁ܳܣܺܝܢ ܒ݁ܺܝ
ܘܝܳܕ݂ܥܺܝܢ
ܕ݁ܰܒ݂ܝܽܘܠܦ݁ܳܢܳܐ
ܪܺܫܳܝܳܐ
ܕ݁ܰܦ݂ܪܺܝܫܶܐ
ܚܝܺܝܬ݂܂</div>
<div type="v" n="6">ܘܗܳܫܳܐ ܥܰܠ
ܣܰܒ݂ܪܳܐ
ܕ݁ܫܽܘܘ݈ܕ݁ܳܝܳܐ
ܕ݁ܰܗܘܳܐ ܗ݈ܘܳܐ
ܠܰܐܒ݂ܳܗܳܬ݂ܰܢ
ܡܶܢ ܐܰܠܳܗܳܐ
ܩܳܐܶܡ ܐ݈ܢܳܐ
ܘܡܶܬ݁ܕ݂ܺܝܢ
ܐ݈ܢܳܐ܂</div>
<div type="v" n="7">ܕ݁ܥܰܠ
ܗܳܢܳܐ ܣܰܒ݂ܪܳܐ
ܬ݁ܰܪܬ݁ܰܥܶܣܪܶܐ
ܫܰܪܒ݂ܳܢ
ܡܣܰܒ݁ܪܳܢ
ܕ݁ܰܢܡܰܢܥܳܢ
ܒ݁ܰܨܠܰܘܳܬ݂ܳܐ
ܚܦ݂ܺܝܛܳܬ݂ܳܐ
ܕ݁ܺܐܝܡܳܡܳܐ
ܘܰܕ݂ܠܺܠܝܳܐ
ܘܰܥܠܰܘܗ݈ܝ ܥܰܠ
ܗܳܢܳܐ ܣܰܒ݂ܪܳܐ
ܡܶܬ݂ܪܫܶܐ
ܐ݈ܢܳܐ ܡܶܢ
ܐܺܝܕ݂ܰܝ
ܝܺܗܽܘܕ݂ܳܝܶܐ
ܡܰܠܟ݁ܳܐ
ܐܰܓ݂ܪܺܦ݁ܶܐ܂</div>
<div type="v" n="8">ܡܳܢܳܐ
ܕ݁ܳܝܢܺܝܢ
ܐܢ݈ܬ݁ܽܘܢ ܠܳܐ
ܘܳܠܶܐ
ܕ݁ܰܢܗܰܝܡܶܢ
ܕ݁ܰܡܩܺܝܡ
ܐܰܠܳܗܳܐ
ܡܺܝܬ݂ܶܐ܂</div>
<div type="v" n="9">ܐܶܢܳܐ
ܓ݁ܶܝܪ ܡܶܢ
ܩܕ݂ܺܝܡ ܣܳܡܶܬ݂
ܒ݁ܪܶܥܝܳܢܝ
ܕ݁ܣܰܩܽܘܒ݂ܠܶܐ
ܣܰܓ݁ܺܝܶܐܐ
ܐܶܣܥܽܘܪ
ܠܽܘܩܒ݂ܰܠ ܫܡܶܗ
ܕ݁ܝܶܫܽܘܥ
ܢܳܨܪܳܝܳܐ܂</div>
<div type="v" n="10">ܗܳܕ݂ܶܐ
ܕ݁ܥܶܒ݂ܕ݁ܶܬ݂
ܐܳܦ݂
ܒ݁ܽܐܘܪܺܫܠܶܡ
ܘܩܰܕ݁ܺܝܫܶܐ
ܣܰܓ݁ܺܝܶܐܐ
ܐܰܪܡܺܝܬ݂
ܒ݁ܶܝܬ݂
ܐܰܣܺܝܪܶܐ
ܒ݁ܫܽܘܠܛܳܢܳܐ
ܕ݁ܩܰܒ݁ܠܶܬ݂
ܡܶܢ ܪܰܒ݁ܰܝ
ܟ݁ܳܗܢܶܐ
ܘܟ݂ܰܕ݂
ܡܶܬ݂ܩܰܛܠܺܝܢ
ܗ݈ܘܰܘ ܡܶܢܗܽܘܢ
ܐܶܫܬ݁ܰܘܬ݁ܦ݂ܶܬ݂
ܠܰܐܝܠܶܝܢ
ܕ݁ܚܰܝܶܒ݂ܘ
ܐܶܢܽܘܢ܂</div>
<div type="v" n="11">ܘܰܒ݂ܟ݂ܽܠ
ܟ݁ܢܽܘܫܳܐ
ܡܶܫܬ݁ܰܢܰܕ݂
ܗ݈ܘܺܝܬ݂
ܒ݁ܗܽܘܢ ܟ݁ܰܕ݂
ܐܳܠܶܨ ܗ݈ܘܺܝܬ݂
ܕ݁ܢܶܗܘܽܘܢ
ܡܓ݂ܰܕ݁ܦ݂ܺܝܢ
ܒ݁ܰܫܡܶܗ
ܕ݁ܝܶܫܽܘܥ
ܘܰܒ݂ܪܽܘܓ݂ܙܳܐ
ܣܰܓ݁ܺܝܳܐܐ
ܕ݁ܰܡܠܶܐ
ܗ݈ܘܺܝܬ݂
ܥܠܰܝܗܽܘܢ ܐܳܦ݂
ܠܰܡܕ݂ܺܝܢܳܬ݂ܳܐ
ܐ݈ܚܪܳܢܝܳܬ݂ܳܐ
ܢܳܦ݂ܶܩ
ܗ݈ܘܺܝܬ݂
ܠܡܶܪܕ݁ܰܦ݂
ܐܶܢܽܘܢ܂</div>
<div type="v" n="12">ܘܟ݂ܰܕ݂
ܐܳܙܶܠ ܗ݈ܘܺܝܬ݂
ܡܶܛܽܠ ܗܳܕ݂ܶܐ
ܠܕ݂ܰܪܡܣܽܘܩ
ܒ݁ܫܽܘܠܛܳܢܳܐ
ܘܰܒ݂ܡܰܦ݁ܣܳܢܽܘܬ݂ܳܐ
ܕ݁ܪܰܒ݁ܰܝ
ܟ݁ܳܗܢܶܐ܂</div>
<div type="v" n="13">ܒ݁ܦ݂ܶܠܓ݁ܶܗ
ܕ݁ܝܰܘܡܳܐ
ܒ݁ܽܐܘܪܚܳܐ
ܚܙܺܝܬ݂ ܡܶܢ
ܫܡܰܝܳܐ ܐܳܘ
ܡܰܠܟ݁ܳܐ
ܕ݁ܰܐܙܠܶܓ݂
ܥܠܰܝ ܘܥܰܠ
ܟ݁ܽܠ ܕ݁ܥܰܡܝ
ܗ݈ܘܰܘ ܢܽܘܗܪܳܐ
ܕ݁ܰܡܝܰܬ݁ܰܪ
ܡܶܢ
ܕ݁ܫܶܡܫܳܐ܂</div>
<div type="v" n="14">ܘܰܢܦ݂ܰܠܢ
ܟ݁ܽܠܰܢ ܥܰܠ
ܐܰܪܥܳܐ
ܘܫܶܡܥܶܬ݂
ܩܳܠܳܐ ܟ݁ܰܕ݂
ܐܳܡܰܪ ܠܺܝ
ܥܶܒ݂ܪܳܐܝܺܬ݂
ܫܳܐܘܳܠ ܫܳܐܘܳܠ
ܡܳܢܳܐ ܪܳܕ݂ܶܦ݂
ܐܰܢ݈ܬ݁ ܠܺܝ
ܩܫܶܐ ܗ݈ܽܘ
ܠܳܟ݂
ܠܰܡܒ݂ܰܥܳܛܽܘ
ܠܥܽܘܩܣܶܐ܂</div>
<div type="v" n="15">ܘܶܐܢܳܐ
ܐܶܡܪܶܬ݂ ܡܰܢ
ܐܰܢ݈ܬ݁ ܡܳܪܝ
ܘܡܳܪܰܢ ܐܶܡܰܪ
ܠܺܝ ܐܶܢܳܐ ܗܽܘ
ܝܶܫܽܘܥ
ܢܳܨܪܳܝܳܐ
ܕ݁ܰܐܢ݈ܬ݁
ܪܳܕ݂ܶܦ݂
ܐܰܢ݈ܬ݁܂</div>
<div type="v" n="16">ܘܶܐܡܰܪ
ܠܺܝ ܩܽܘܡ ܥܰܠ
ܪܶܓ݂ܠܰܝܟ݁
ܡܶܛܽܠ ܗܳܕ݂ܶܐ
ܓ݁ܶܝܪ
ܐܶܬ݂ܚܙܺܝܬ݂
ܠܳܟ݂
ܕ݁ܰܐܩܺܝܡܳܟ݂
ܡܫܰܡܫܳܢܳܐ
ܘܣܳܗܕ݁ܳܐ
ܕ݁ܡܶܕ݁ܶܡ
ܕ݁ܰܚܙܰܝܬ݁ܳܢܝ
ܘܕ݂ܰܥܬ݂ܺܝܕ݂
ܐܰܢ݈ܬ݁
ܕ݁ܬ݂ܶܚܙܶܝܢܝ܂</div>
<div type="v" n="17">ܘܶܐܦ݁ܰܨܶܝܟ݂
ܡܶܢ ܥܰܡܳܐ
ܕ݁ܺܝܗܽܘܕ݂ܳܝܶܐ
ܘܡܶܢ ܥܰܡ݈ܡܶܐ
ܐ݈ܚܪܳܢܶܐ
ܕ݁ܰܠܘܳܬ݂ܗܽܘܢ
ܡܫܰܕ݁ܰܪ ܐ݈ܢܳܐ
ܠܳܟ݂܂</div>
<div type="v" n="18">ܕ݁ܰܬ݂ܦ݂ܰܬ݁ܰܚ
ܥܰܝܢܰܝܗܽܘܢ
ܐܰܝܟ݂
ܕ݁ܢܶܗܦ݁ܟ݂ܽܘܢ
ܡܶܢ ܚܶܫܽܘܟ݂ܳܐ
ܠܢܰܗܺܝܪܳܐ
ܘܡܶܢ
ܫܽܘܠܛܳܢܶܗ
ܕ݁ܣܳܛܳܢܳܐ
ܠܘܳܬ݂ ܐܰܠܳܗܳܐ
ܘܰܢܩܰܒ݁ܠܽܘܢ
ܫܽܘܒ݂ܩܳܢ
ܚܛܳܗܶܐ
ܘܦ݂ܶܣܳܐ ܥܰܡ
ܩܰܕ݁ܺܝܫܶܐ
ܒ݁ܗܰܝܡܳܢܽܘܬ݂ܳܐ
ܕ݁ܒ݂ܺܝ܂</div>
<div type="v" n="19">ܡܶܛܽܠ
ܗܳܕ݂ܶܐ
ܡܰܠܟ݁ܳܐ
ܐܰܓ݂ܪܺܦ݁ܶܐ
ܠܳܐ ܩܳܡܶܬ݂
ܒ݁ܚܶܪܝܳܢܳܐ
ܠܽܘܩܒ݂ܰܠ
ܚܶܙܘܳܐ
ܫܡܰܝܳܢܳܐ܂</div>
<div type="v" n="20">ܐܶܠܳܐ
ܐܰܟ݂ܪܙܶܬ݂ ܡܶܢ
ܠܩܽܘܕ݂ܡܺܝܢ
ܠܗܳܢܽܘܢ
ܕ݁ܰܒ݂ܕ݂ܰܪܡܣܽܘܩ
ܘܰܠܗܳܢܽܘܢ
ܕ݁ܒ݂ܽܐܘܪܺܫܠܶܡ
ܘܕ݂ܰܒ݂ܟ݂ܽܠܗܶܝܢ
ܩܽܘܪܝܳܐ
ܕ݁ܺܝܗܽܘܕ݂
ܘܳܐܦ݂
ܠܥܰܡ݈ܡܶܐ
ܐܰܟ݂ܪܙܶܬ݂
ܕ݁ܰܢܬ݂ܽܘܒ݂ܽܘܢ
ܘܢܶܬ݂ܦ݁ܢܽܘܢ
ܠܘܳܬ݂ ܐܰܠܳܗܳܐ
ܘܢܶܥܒ݁ܕ݂ܽܘܢ
ܥܒ݂ܳܕ݂ܶܐ
ܕ݁ܫܳܘܶܝܢ
ܠܰܬ݂ܝܳܒ݂ܽܘܬ݂ܳܐ܂</div>
<div type="v" n="21">ܘܥܰܠ
ܐܰܦ݁ܰܝ ܗܳܠܶܝܢ
ܐܰܚܕ݁ܽܘܢܝ
ܝܺܗܽܘܕ݂ܳܝܶܐ
ܒ݁ܗܰܝܟ݁ܠܳܐ
ܘܨܳܒ݂ܶܝܢ
ܗ݈ܘܰܘ
ܠܡܶܩܛܠܰܢܝ܂</div>
<div type="v" n="22">ܥܰܕ݁ܪܰܢܝ
ܕ݁ܶܝܢ ܐܰܠܳܗܳܐ
ܥܕ݂ܰܡܳܐ
ܠܝܰܘܡܳܐ ܗܳܢܳܐ
ܘܗܳܐ ܩܳܐܶܡ
ܐ݈ܢܳܐ
ܘܰܡܣܰܗܶܕ݂
ܐ݈ܢܳܐ
ܠܰܙܥܽܘܪܳܐ
ܘܰܠܪܰܒ݁ܳܐ
ܟ݁ܰܕ݂ ܡܶܕ݁ܶܡ
ܠܒ݂ܰܪ ܡܶܢ
ܡܽܘܫܶܐ
ܘܰܢܒ݂ܺܝܶܐ ܠܳܐ
ܐܳܡܰܪ ܐ݈ܢܳܐ
ܐܶܠܳܐ ܐܰܝܠܶܝܢ
ܕ݁ܗܶܢܽܘܢ
ܐܶܡܰܪܘ
ܕ݁ܰܥܬ݂ܺܝܕ݂ܳܢ
ܕ݁ܢܶܗܘܝܳܢ܂</div>
<div type="v" n="23">ܕ݁ܢܶܚܰܫ
ܡܫܺܝܚܳܐ
ܘܢܶܗܘܶܐ
ܪܺܫܺܝܬ݂ܳܐ
ܕ݁ܰܩܝܳܡܬ݁ܳܐ
ܕ݁ܡܶܢ ܒ݁ܶܝܬ݂
ܡܺܝܬ݂ܶܐ
ܘܕ݂ܰܥܬ݂ܺܝܕ݂
ܕ݁ܢܰܟ݂ܪܶܙ
ܢܽܘܗܪܳܐ
ܠܥܰܡܳܐ
ܘܰܠܥܰܡ݈ܡܶܐ܂</div>
<div type="v" n="24">ܘܟ݂ܰܕ݂
ܗܳܟ݂ܰܢܳܐ
ܢܳܦ݂ܶܩ ܗ݈ܘܳܐ
ܦ݁ܰܘܠܳܘܣ
ܪܽܘܚܳܐ ܩܥܳܐ
ܦ݁ܺܗ݈ܣܛܳܘܣ
ܒ݁ܩܳܠܳܐ ܪܳܡܳܐ
ܫܢܰܝܬ݁ ܠܳܟ݂
ܦ݁ܰܘܠܶܐ
ܣܶܦ݂ܪܳܐ
ܣܰܓ݁ܺܝܳܐܐ
ܥܰܒ݂ܕ݁ܳܟ݂
ܕ݁ܬ݂ܶܫܢܶܐ܂</div>
<div type="v" n="25">ܐܳܡܰܪ
ܦ݁ܰܘܠܳܘܣ ܠܳܐ
ܫܢܺܝܬ݂
ܢܰܨܺܝܚܳܐ
ܦ݁ܺܗ݈ܣܛܳܘܣ
ܐܶܠܳܐ ܡܶܠܰܝ
ܫܪܳܪܳܐ
ܘܬ݂ܰܩܢܽܘܬ݂ܳܐ
ܡܡܰܠܶܠ
ܐ݈ܢܳܐ܂</div>
<div type="v" n="26">ܘܳܐܦ݂
ܡܰܠܟ݁ܳܐ
ܐܰܓ݂ܪܺܦ݁ܰܘܣ
ܝܰܬ݁ܺܝܪܳܐܝܺܬ݂
ܝܳܕ݂ܰܥ
ܥܠܰܝܗܶܝܢ
ܕ݁ܗܳܠܶܝܢ
ܘܡܶܛܽܠ ܗܳܢܳܐ
ܥܺܝܢ ܒ݁ܰܓ݂ܠܶܐ
ܡܡܰܠܶܠ ܐ݈ܢܳܐ
ܩܕ݂ܳܡܰܘܗ݈ܝ
ܡܶܛܽܠ
ܕ݁ܰܚܕ݂ܳܐ ܡܶܢ
ܗܳܠܶܝܢ ܡܶܠܶܐ
ܠܳܐ ܣܳܒ݂ܰܪ
ܐ݈ܢܳܐ
ܕ݁ܛܰܥܝܳܢ ܠܶܗ
ܕ݁ܠܳܐ ܗ݈ܘܳܐ
ܒ݁ܛܽܘܫܝܳܐ
ܣܥܺܝܪܳܢ܂</div>
<div type="v" n="27">ܡܗܰܝܡܶܢ
ܐܰܢ݈ܬ݁
ܡܰܠܟ݁ܳܐ
ܐܰܓ݂ܪܺܦ݁ܶܐ
ܠܰܢܒ݂ܺܝܶܐ
ܝܳܕ݂ܰܥ ܐ݈ܢܳܐ
ܕ݁ܰܡܗܰܝܡܶܢ
ܐܰܢ݈ܬ݁܂</div>
<div type="v" n="28">ܐܳܡܰܪ ܠܶܗ
ܐܰܓ݂ܪܺܦ݁ܰܘܣ
ܒ݁ܩܰܠܺܝܠ
ܡܶܕ݁ܶܡ ܡܦ݁ܺܝܣ
ܐܰܢ݈ܬ݁ ܠܺܝ
ܕ݁ܶܐܗܘܶܐ
ܟ݁ܪܺܣܛܝܳܢܳܐ܂</div>
<div type="v" n="29">ܘܦ݁ܰܘܠܳܘܣ
ܐܶܡܰܪ ܒ݁ܳܥܶܐ
ܗ݈ܘܺܝܬ݂ ܡܶܢ
ܐܰܠܳܗܳܐ
ܒ݁ܩܰܠܺܝܠ
ܘܰܒ݂ܣܰܓ݁ܺܝ
ܠܳܐ ܗ݈ܘܳܐ
ܠܳܟ݂
ܒ݁ܰܠܚܽܘܕ݂
ܐܶܠܳܐ ܐܳܦ݂
ܠܟ݂ܽܠܗܽܘܢ
ܐܰܝܠܶܝܢ
ܕ݁ܫܳܡܥܺܝܢ ܠܺܝ
ܝܰܘܡܳܢܳܐ
ܕ݁ܢܶܗܘܽܘܢ
ܐܰܟ݂ܘܳܬ݂ܝ
ܠܒ݂ܰܪ ܡܶܢ
ܐܰܣܽܘܪܶܐ
ܗܳܠܶܝܢ܂</div>
<div type="v" n="30">ܘܩܳܡ ܠܶܗ
ܡܰܠܟ݁ܳܐ
ܘܗܺܓ݂ܡܳܘܢܳܐ
ܘܒ݂ܶܪܢܺܝܩܺܐ
ܘܰܐܝܠܶܝܢ
ܕ݁ܝܳܬ݂ܒ݁ܺܝܢ
ܗ݈ܘܰܘ
ܥܰܡܗܽܘܢ܂</div>
<div type="v" n="31">ܘܟ݂ܰܕ݂
ܦ݁ܪܰܩܘ ܡܶܢ
ܬ݁ܰܡܳܢ
ܡܡܰܠܠܺܝܢ
ܗ݈ܘܰܘ ܚܰܕ݂
ܥܰܡ ܚܰܕ݂
ܘܳܐܡܪܺܝܢ
ܕ݁ܡܶܕ݁ܶܡ
ܕ݁ܫܳܘܶܐ
ܠܡܰܘܬ݁ܳܐ ܐܰܘ
ܠܰܐܣܽܘܪܶܐ ܠܳܐ
ܥܒ݂ܰܕ݂
ܓ݁ܰܒ݂ܪܳܐ
ܗܳܢܳܐ܂</div>
<div type="v" n="32">ܘܶܐܡܰܪ
ܐܰܓ݂ܪܺܦ݁ܰܘܣ
ܠܦ݂ܺܗ݈ܣܛܳܘܣ
ܡܶܫܟ݁ܰܚ ܗ݈ܘܳܐ
ܓ݁ܰܒ݂ܪܳܐ
ܗܳܢܳܐ
ܕ݁ܢܶܫܬ݁ܪܶܐ
ܐܶܠܽܘ ܒ݁ܓ݂ܶܢ
ܩܶܣܰܪ ܠܳܐ
ܩܪܳܐ܂</div>
</div>
<div type="ch" n="27">
<div type="title" n="title"> ܀ ܦܪܟܣܣ
ܕܫܠܝ̈ܚܐ ܟܙܙ </div>
<div type="v" n="1">ܘܰܦ݂ܩܰܕ݂
ܥܠܰܘܗ݈ܝ
ܦ݁ܺܗ݈ܣܛܳܣ
ܕ݁ܢܶܫܬ݁ܰܕ݁ܰܪ
ܠܘܳܬ݂ ܩܶܣܰܪ
ܠܺܐܝܛܰܠܺܝܰܐ
ܘܰܐܫܠܡܶܗ
ܠܦ݁ܰܘܠܳܘܣ
ܘܠܰܐܣܺܝܪܶܐ
ܐ݈ܚܪܳܢܶܐ
ܥܰܡܶܗ
ܠܓ݂ܰܒ݂ܪܳܐ
ܚܰܕ݂
ܩܶܢܛܪܽܘܢܳܐ
ܡܶܢ ܐܶܣܦ݁ܺܝܪ
ܣܶܒ݂ܰܣܛܺܐ
ܕ݁ܰܫܡܶܗ ܗܘܳܐ
ܝܽܘܠܺܝܳܘܣ܂</div>
<div type="v" n="2">ܘܟ݂ܰܕ݂
ܗܘܳܬ݂
ܕ݁ܢܶܪܕ݁ܶܐ
ܢܚܶܬ݂ܢ
ܠܶܐܠܦ݂ܳܐ
ܕ݁ܺܐܝܬ݂ܶܝܗ
ܗ݈ܘܳܬ݂ ܡܶܢ
ܐܰܕ݂ܪܡܢܽܛܳܘܣ
ܡܕ݂ܺܝܢ݈ܬ݁ܳܐ
ܘܳܐܙܳܠ݈ܐ
ܗ݈ܘܳܬ݂
ܠܰܐܬ݂ܪܳܐ
ܕ݁ܰܐܣܺܝܰܐ
ܘܥܰܠ ܗ݈ܘܳܐ
ܥܰܡܰܢ
ܠܶܐܠܦ݂ܳܐ
ܐܰܪܺܣܛܰܪܟ݂ܳܘܣ
ܡܰܩܶܕ݂ܳܘܢܺܝܰܐ
ܕ݁ܡܶܢ
ܬ݂ܶܣܰܠܳܘܢܺܝܩܺܐ
ܡܕ݂ܺܝܢ݈ܬ݁ܳܐ܂</div>
<div type="v" n="3">ܘܰܠܝܰܘܡܳܐ
ܐ݈ܚܪܺܢܳܐ
ܡܰܛܺܝܢ
ܠܨܰܝܕ݁ܳܢ
ܘܶܐܬ݂ܚܰܫܰܚ
ܩܶܢܛܪܽܘܢܳܐ
ܒ݁ܰܡܪܰܚܡܳܢܽܘܬ݂ܳܐ
ܠܘܳܬ݂
ܦ݁ܰܘܠܳܘܣ
ܘܰܐܦ݁ܶܣ ܠܶܗ
ܕ݁ܢܺܐܙܰܠ
ܠܘܳܬ݂
ܪܳܚܡܰܘܗ݈ܝ
ܘܢܶܬ݁ܬ݁ܢܺܝܚ܂</div>
<div type="v" n="4">ܘܡܶܢ
ܬ݁ܰܡܳܢ ܪܕ݂ܰܝܢ
ܘܡܶܛܽܠ
ܕ݁ܪܽܘܚܶܐ
ܣܰܩܽܘܒ݂ܠܳܢ
ܗ݈ܘܰܝ
ܐܶܬ݂ܟ݁ܪܶܟ݂ܢ
ܥܰܠ
ܩܽܘܦ݁ܪܳܘܣ܂</div>
<div type="v" n="5">ܘܰܥܒ݂ܰܪܢ
ܝܰܡܳܐ
ܕ݁ܩܺܝܠܺܝܩܺܝܰܐ
ܘܰܕ݂ܦ݁ܰܡܦ݂ܽܘܠܺܝܰܐ
ܘܡܰܛܺܝܢ
ܠܡܽܘܪܰܐ
ܡܕ݂ܺܝܢ݈ܬ݁ܳܐ
ܕ݁ܠܽܘܩܺܝܰܐ܂</div>
<div type="v" n="6">ܘܶܐܫܟ݁ܰܚ
ܬ݁ܰܡܳܢ
ܩܶܢܛܪܽܘܢܳܐ
ܐܶܠܦ݂ܳܐ ܡܶܢ
ܐܰܠܶܟ݁ܣܰܢܕ݁ܪܺܝܰܐ
ܕ݁ܳܐܙܳܠ݈ܐ
ܗ݈ܘܳܬ݂
ܠܺܐܝܛܰܠܺܝܰܐ
ܘܰܐܘܬ݁ܒ݂ܰܢ
ܒ݁ܳܗ܂</div>
<div type="v" n="7">ܘܡܶܛܽܠ
ܕ݁ܝܰܩܺܝܪܳܐܝܺܬ݂
ܪܳܕ݂ܝܳܐ
ܗ݈ܘܳܬ݂
ܠܝܰܘܡܳܬ݂ܳܐ
ܣܰܓ݁ܺܝܶܐܐ
ܠܡܰܚܣܶܢ
ܡܰܛܺܝܢ
ܠܽܘܩܒ݂ܰܠ
ܩܢܺܝܕ݂ܳܘܣ
ܓ݁ܳܙܰܪܬ݁ܳܐ
ܘܡܶܛܽܠ ܕ݁ܠܳܐ
ܫܳܒ݂ܩܳܐ
ܗ݈ܘܳܬ݂ ܪܽܘܚܳܐ
ܕ݁ܢܺܐܙܰܠ
ܬ݁ܪܺܝܨܳܐܝܺܬ݂
ܐܶܬ݂ܟ݁ܪܶܟ݂ܢ
ܥܰܠ ܩܪܺܛܺܐ
ܠܽܘܩܒ݂ܰܠ
ܣܰܠܡܳܘܢܺܐ
ܡܕ݂ܺܝܢ݈ܬ݁ܳܐ܂</div>
<div type="v" n="8">ܘܰܠܡܰܚܣܶܢ
ܟ݁ܰܕ݂
ܪܳܕ݂ܶܝܢܰܢ
ܚܕ݂ܳܪܶܝܗ
ܡܰܛܺܝܢ
ܠܕ݂ܽܘܟ݁ܬ݂ܳܐ
ܕ݁ܡܶܬ݂ܩܰܪܝܳܐ
ܠܡܺܐܢܶܐ
ܫܰܦ݁ܺܝܪܶܐ
ܘܩܰܪܺܝܒ݂ܳܐ
ܗ݈ܘܳܬ݂ ܠܳܗ
ܡܕ݂ܺܝܢ݈ܬ݁ܳܐ
ܕ݁ܰܫܡܳܗ
ܠܰܐܣܶܐܰܐ܂</div>
<div type="v" n="9">ܘܰܗܘܰܝܢ
ܬ݁ܰܡܳܢ
ܙܰܒ݂ܢܳܐ
ܣܰܓ݁ܺܝܳܐܐ
ܥܕ݂ܰܡܳܐ
ܕ݁ܰܥܒ݂ܰܪ ܐܳܦ݂
ܝܰܘܡܳܐ
ܕ݁ܨܰܘܡܳܐ
ܕ݁ܺܝܗܽܘܕ݂ܳܝܶܐ
ܘܰܗܘܳܐ ܠܶܗ
ܩܶܢܛܳܐ
ܕ݁ܢܶܪܕ݁ܶܐ
ܐ݈ܢܳܫ ܒ݁ܝܰܡܳܐ
ܘܡܳܠܶܟ݂ ܗ݈ܘܳܐ
ܠܗܽܘܢ
ܦ݁ܰܘܠܳܘܣ܂</div>
<div type="v" n="10">ܘܳܐܡܰܪ
ܓ݁ܰܒ݂ܪܶܐ
ܚܳܙܶܐ ܐ݈ܢܳܐ
ܕ݁ܒ݂ܽܐܘܠܨܳܢܳܐ
ܘܰܒ݂ܚܽܘܣܪܳܢܳܐ
ܣܰܓ݁ܺܝܳܐܐ
ܗܳܘܝܳܐ
ܡܰܪܕ݁ܺܝܬ݂ܰܢ
ܠܰܘ ܒ݁ܰܠܚܽܘܕ݂
ܕ݁ܡܰܘܒ݁ܠܳܗ
ܕ݁ܶܐܠܦ݂ܰܢ
ܐܶܠܳܐ ܐܳܦ݂
ܕ݁ܢܰܦ݂ܫܳܬ݂ܰܢ
ܕ݁ܺܝܠܰܢ܂</div>
<div type="v" n="11">ܩܶܢܛܪܽܘܢܳܐ
ܕ݁ܶܝܢ
ܠܩܽܘܒ݂ܶܪܢܺܛܺܐ
ܘܰܠܡܳܪܳܗ
ܕ݁ܶܐܠܦ݂ܳܐ
ܫܳܡܰܥ ܗ݈ܘܳܐ
ܝܰܬ݁ܺܝܪ ܡܶܢ
ܡܶܠܰܘܗ݈ܝ
ܕ݁ܦ݁ܰܘܠܳܘܣ܂</div>
<div type="v" n="12">ܘܡܶܛܽܠ
ܕ݁ܠܳܐ ܥܳܗܶܢ
ܗ݈ܘܳܐ ܗܰܘ
ܠܡܺܐܢܳܐ
ܠܡܰܣܬ݁ܳܝܽܘ
ܒ݁ܶܗ ܣܰܬ݂ܘܳܐ
ܣܰܓ݁ܺܝܶܐܐ
ܡܶܢܰܢ ܨܳܒ݂ܶܝܢ
ܗ݈ܘܰܘ
ܕ݁ܢܶܪܕ݁ܶܐ ܡܶܢ
ܬ݁ܰܡܳܢ
ܘܶܐܢܗܽܘ
ܕ݁ܡܶܫܟ݁ܚܺܝܢ
ܕ݁ܰܢܡܰܢܥܽܘܢ
ܘܢܰܣܬ݁ܽܘܢ
ܒ݁ܰܠܡܺܐܢܳܐ
ܚܰܕ݂
ܕ݁ܺܐܝܬ݂ܰܘܗ݈ܝ
ܗ݈ܘܳܐ
ܒ݁ܰܩܪܺܛܺܐ
ܘܡܶܬ݂ܩܪܶܐ
ܗ݈ܘܳܐ
ܦ݁ܽܘܢܺܟ݁ܣ
ܘܚܳܐܰܪ ܗ݈ܘܳܐ
ܠܬ݂ܰܝܡܢܳܐ܂</div>
<div type="v" n="13">ܘܟ݂ܰܕ݂
ܢܶܫܒ݁ܰܬ݂
ܪܽܘܚܳܐ
ܕ݁ܬ݂ܰܝܡܢܳܐ
ܘܰܣܒ݂ܰܪܘ
ܕ݁ܰܡܡܰܛܶܝܢ
ܐܰܝܟ݂
ܨܶܒ݂ܝܳܢܗܽܘܢ
ܪܳܕ݂ܶܝܢ ܗ݈ܘܰܘ
ܚܕ݂ܳܪܰܝ
ܩܪܺܛܺܐ܂</div>
<div type="v" n="14">ܘܡܶܢ
ܒ݁ܳܬ݂ܰܪ
ܩܰܠܺܝܠ ܢܦ݂ܰܩ
ܥܠܰܝܢ ܡܰܫܒ݂ܳܐ
ܕ݁ܥܰܠܥܳܠܳܐ
ܕ݁ܡܶܬ݂ܩܪܶܐ
ܛܽܘܦ݂ܳܢܺܝܩܳܘܣ
ܐܶܘܪܰܩܠܺܝܕ݂ܳܘܢ܂</div>
<div type="v" n="15">ܘܶܐܬ݂ܚܰܛܦ݁ܰܬ݂
ܐܶܠܦ݂ܳܐ ܘܠܳܐ
ܐܶܫܟ݁ܚܰܬ݂
ܕ݁ܰܬ݂ܩܽܘܡ
ܠܽܘܩܒ݂ܰܠ
ܪܽܘܚܳܐ
ܘܝܰܗ݈ܒ݂ܢ
ܠܰܐܝܕ݂ܳܐ
ܕ݁ܗܺܝ܂</div>
<div type="v" n="16">ܘܟ݂ܰܕ݂
ܥܒ݂ܰܪܢ
ܓ݁ܳܙܰܪܬ݁ܳܐ
ܚܕ݂ܳܐ
ܕ݁ܡܶܬ݂ܩܰܪܝܳܐ
ܩܽܘܕ݂ܰܐ
ܠܡܰܚܣܶܢ
ܐܶܫܟ݁ܰܚܢ
ܐܶܚܰܕ݂ܢ
ܠܩܰܪܩܽܘܪܳܐ܂</div>
<div type="v" n="17">ܘܟ݂ܰܕ݂
ܫܩܰܠܢܳܗ
ܡܚܰܝܨܺܝܢ
ܗ݈ܘܰܝܢ
ܘܡܰܬ݂ܩܢܺܝܢ
ܠܳܗ ܠܶܐܠܦ݂ܳܐ
ܘܡܶܛܽܠ
ܕ݁ܕ݂ܳܚܠܺܝܢ
ܗ݈ܘܰܝܢ
ܕ݁ܕ݂ܰܠܡܳܐ
ܢܶܦ݁ܶܠ
ܒ݁ܡܰܚܰܬ݁ܬ݁ܶܗ
ܕ݁ܝܰܡܳܐ
ܐܰܚܶܬ݂ܢܳܝܗ݈ܝ
ܠܰܐܪܡܶܢܳܘܢ
ܘܗܳܟ݂ܘܳܬ݂
ܪܳܕ݂ܶܝܢ
ܗ݈ܘܰܝܢ܂</div>
<div type="v" n="18">ܘܟ݂ܰܕ݂
ܩܳܡ ܠܶܗ ܥܠܰܝܢ
ܟ݁ܺܝܡܽܘܢܳܐ
ܩܰܫܝܳܐ
ܠܝܰܘܡܳܐ
ܐ݈ܚܪܺܢܳܐ
ܫܕ݂ܰܝܢ
ܡܳܐܢܺܝܢ
ܒ݁ܝܰܡܳܐ܂</div>
<div type="v" n="19">ܘܰܠܝܰܘܡܳܐ
ܕ݁ܰܬ݂ܠܳܬ݂ܳܐ
ܡܳܐܢܶܐ
ܕ݁ܺܝܠܳܗ
ܕ݁ܶܐܠܦ݂ܳܐ
ܒ݁ܺܐܝܕ݂ܰܝܢ
ܫܕ݂ܰܝܢ܂</div>
<div type="v" n="20">ܘܟ݂ܰܕ݂
ܐܶܚܰܕ݂ ܠܶܗ
ܣܰܬ݂ܘܳܐ
ܝܰܘܡܳܬ݂ܳܐ
ܝܰܬ݁ܺܝܪܶܐ
ܘܠܳܐ ܫܶܡܫܳܐ
ܡܶܬ݂ܚܙܶܐ
ܗ݈ܘܳܐ ܘܠܳܐ
ܣܰܗܪܳܐ ܘܠܳܐ
ܟ݁ܰܘܟ݁ܒ݂ܶܐ
ܣܰܒ݂ܪܳܐ
ܕ݁ܚܰܝܰܝܢ ܟ݁ܽܠ
ܟ݁ܽܠܶܗ
ܐܶܬ݂ܦ݁ܣܶܩ
ܗ݈ܘܳܐ ܠܶܗ܂</div>
<div type="v" n="21">ܘܟ݂ܰܕ݂
ܐ݈ܢܳܫ ܡܶܕ݁ܶܡ
ܠܳܐ
ܡܶܣܬ݁ܰܝܒ݁ܰܪ
ܗ݈ܘܳܐ
ܗܳܝܕ݁ܶܝܢ ܩܳܡ
ܦ݁ܰܘܠܳܘܣ
ܒ݁ܰܝܢܳܬ݂ܗܽܘܢ
ܘܶܐܡܰܪ ܐܶܠܽܘ
ܐܶܬ݁ܛܦ݁ܺܝܣܬ݁ܽܘܢ
ܠܺܝ ܓ݁ܰܒ݂ܪܶܐ
ܠܳܐ ܪܳܕ݂ܶܝܢ
ܗ݈ܘܰܝܢ ܡܶܢ
ܩܪܺܛܺܐ
ܘܡܶܬ݂ܚܰܣܟ݁ܺܝܢ
ܗ݈ܘܰܝܢ ܡܶܢ
ܚܽܘܣܪܳܢܳܐ
ܘܡܶܢ
ܐܽܘܠܨܳܢܳܐ
ܗܳܢܳܐ܂</div>
<div type="v" n="22">ܘܗܳܫܳܐ
ܡܳܠܶܟ݂ ܐ݈ܢܳܐ
ܕ݁ܬ݂ܶܗܘܽܘܢ
ܕ݁ܠܳܐ ܥܳܩܳܐ
ܢܰܦ݂ܫܳܐ ܓ݁ܶܝܪ
ܡܶܢܟ݂ܽܘܢ
ܚܕ݂ܳܐ ܠܳܐ
ܐܳܒ݂ܕ݁ܳܐ
ܐܶܠܳܐ ܐܶܢ
ܐܶܠܦ݂ܳܐ܂</div>
<div type="v" n="23">ܐܶܬ݂ܚܙܺܝ
ܠܺܝ ܓ݁ܶܝܪ
ܒ݁ܠܺܠܝܳܐ
ܗܳܢܳܐ
ܡܰܠܰܐܟ݂ܶܗ
ܕ݁ܰܐܠܳܗܳܐ ܗܰܘ
ܕ݁ܕ݂ܺܝܠܶܗ
ܐ݈ܢܳܐ ܘܠܶܗ
ܦ݁ܳܠܰܚ
ܐ݈ܢܳܐ܂</div>
<div type="v" n="24">ܘܶܐܡܰܪ
ܠܺܝ ܠܳܐ
ܬ݁ܶܕ݂ܚܰܠ
ܦ݁ܰܘܠܶܐ
ܥܬ݂ܺܝܕ݂ ܗ݈ܽܘ
ܠܳܟ݂ ܠܰܡܩܳܡ
ܩܕ݂ܳܡ ܩܶܣܰܪ
ܘܗܳܐ ܝܰܗ݈ܒ݂
ܠܳܟ݂ ܐܰܠܳܗܳܐ
ܡܰܘܗܰܒ݂ܬ݁ܳܐ
ܠܟ݂ܽܠ
ܕ݁ܪܳܕ݂ܶܝܢ
ܥܰܡܳܟ݂܂</div>
<div type="v" n="25">ܡܶܛܽܠ
ܗܳܢܳܐ
ܐܶܬ݂ܠܰܒ݁ܰܒ݂ܘ
ܓ݁ܰܒ݂ܪܶܐ
ܡܗܰܝܡܶܢ ܐ݈ܢܳܐ
ܓ݁ܶܝܪ
ܒ݁ܰܐܠܳܗܳܐ
ܕ݁ܗܳܟ݂ܰܢܳܐ
ܗܳܘܶܐ ܐܰܝܟ݂
ܡܳܐ
ܕ݁ܶܐܬ݂ܡܰܠܰܠ
ܥܰܡܝ܂</div>
<div type="v" n="26">ܒ݁ܪܰܡ
ܠܓ݂ܳܙܰܪܬ݁ܳܐ
ܚܕ݂ܳܐ ܐܺܝܬ݂
ܠܰܢ
ܕ݁ܢܶܫܬ݁ܕ݂ܶܐ܂</div>
<div type="v" n="27">ܘܡܶܢ
ܒ݁ܳܬ݂ܰܪ
ܐܰܪܒ݁ܬ݂ܰܥܣܰܪ
ܝܰܘܡܺܝܢ
ܕ݁ܰܛܥܰܝܢ
ܘܶܐܬ݁ܛܰܪܰܦ݂ܢ
ܒ݁ܗܰܕ݂ܪܺܝܰܘܣ
ܝܰܡܳܐ
ܒ݁ܦ݂ܶܠܓ݁ܶܗ
ܕ݁ܠܺܠܝܳܐ
ܣܒ݂ܰܪܘ
ܡܰܠܳܚܶܐ
ܕ݁ܠܰܐܪܥܳܐ
ܡܶܬ݂ܩܰܪܒ݂ܺܝܢ
ܗ݈ܘܰܘ܂</div>
<div type="v" n="28">ܘܰܐܪܡܺܝܘ
ܐܶܘܩܺܝܢܰܣ
ܘܶܐܫܟ݁ܰܚܘ
ܩܰܘܡܺܝܢ
ܥܶܣܪܺܝܢ
ܘܬ݂ܽܘܒ݂
ܩܰܠܺܝܠ ܪܕ݂ܰܘ
ܘܶܐܫܟ݁ܰܚܘ
ܩܰܘܡܺܝܢ
ܚܰܡܫܰܥܶܣܪܶܐ܂</div>
<div type="v" n="29">ܘܟ݂ܰܕ݂
ܕ݁ܰܚܺܝܠܺܝܢ
ܗ݈ܘܰܝܢ
ܕ݁ܰܠܡܳܐ
ܢܶܫܬ݁ܟ݂ܰܚ ܠܰܢ
ܒ݁ܕ݂ܽܘܟ݁ܝܳܬ݂ܳܐ
ܕ݁ܺܐܝܬ݂
ܒ݁ܗܶܝܢ ܫܽܘܥܶܐ
ܐܰܪܡܺܝܘ ܡܶܢ
ܚܰܪܬ݂ܳܗ
ܕ݁ܶܐܠܦ݂ܳܐ
ܐܶܘܩܺܝܢܰܣ
ܐܰܪܒ݁ܰܥ
ܘܰܡܨܰܠܶܝܢ
ܗ݈ܘܰܘ
ܕ݁ܢܶܗܘܶܐ
ܝܰܘܡܳܐ܂</div>
<div type="v" n="30">ܡܰܠܳܚܶܐ
ܕ݁ܶܝܢ ܒ݁ܥܰܘ
ܠܡܶܥܪܰܩ ܡܶܢܳܗ
ܡܶܢ ܐܶܠܦ݂ܳܐ
ܘܰܐܚܶܬ݂ܘ
ܡܶܢܳܗ
ܠܩܰܪܩܽܘܪܳܐ
ܠܝܰܡܳܐ
ܒ݁ܥܶܠܬ݂ܳܐ
ܕ݁ܢܺܐܙܽܠ݈ܘܢ
ܒ݁ܳܗ
ܘܢܶܐܣܪܽܘܢܳܗ
ܠܶܐܠܦ݂ܳܐ
ܒ݁ܰܐܪܥܳܐ܂</div>
<div type="v" n="31">ܘܟ݂ܰܕ݂
ܚܙܳܐ ܦ݁ܰܘܠܳܘܣ
ܐܶܡܰܪ
ܠܩܶܢܛܪܽܘܢܳܐ
ܘܠܶܐܣܛܪܰܛܺܝܳܘܛܶܐ
ܕ݁ܶܐܢ ܗܳܠܶܝܢ
ܒ݁ܶܐܠܦ݂ܳܐ ܠܳܐ
ܡܟ݂ܰܬ݁ܪܺܝܢ
ܐܰܢ݈ܬ݁ܽܘܢ ܠܳܐ
ܡܶܫܟ݁ܚܺܝܢ
ܐܢ݈ܬ݁ܽܘܢ
ܕ݁ܬ݂ܺܚܽܘܢ܂</div>
<div type="v" n="32">ܗܳܝܕ݁ܶܝܢ
ܦ݁ܣܰܩܘ
ܐܶܣܛܪܰܛܺܝܳܘܛܶܐ
ܠܚܰܒ݂ܠܶܝܗ
ܕ݁ܩܰܪܩܽܘܪܳܐ
ܡܶܢ ܐܶܠܦ݂ܳܐ
ܘܫܰܒ݂ܩܽܘܗ
ܛܳܥܝܳܐ܂</div>
<div type="v" n="33">ܗܽܘ ܕ݁ܶܝܢ
ܦ݁ܰܘܠܳܘܣ
ܥܕ݂ܰܡܳܐ
ܕ݁ܰܗܘܳܐ
ܨܰܦ݂ܪܳܐ
ܡܦ݁ܺܝܣ ܗ݈ܘܳܐ
ܠܟ݂ܽܠܗܽܘܢ
ܕ݁ܰܢܩܰܒ݁ܠܽܘܢ
ܣܰܝܒ݁ܳܪܬ݁ܳܐ
ܟ݁ܰܕ݂ ܐܳܡܰܪ
ܠܗܽܘܢ
ܝܰܘܡܳܢܳܐ ܗܳܐ
ܐܰܪܒ݁ܬ݂ܰܥܣܰܪ
ܝܰܘܡܺܝܢ ܡܶܢ
ܩܶܢܛܳܐ ܡܶܕ݁ܶܡ
ܠܳܐ ܛܥܺܝܡ
ܠܟ݂ܽܘܢ܂</div>
<div type="v" n="34">ܡܶܛܽܠ
ܗܳܕ݂ܶܐ ܒ݁ܳܥܶܐ
ܐ݈ܢܳܐ
ܡܶܢܟ݂ܽܘܢ
ܕ݁ܰܬ݂ܩܰܒ݁ܠܽܘܢ
ܡܶܐܟ݂ܽܘܠܬ݁ܳܐ
ܠܩܽܘܝܳܡܳܐ
ܕ݁ܚܰܝܰܝܟ݁ܽܘܢ
ܡܶܢܬ݂ܳܐ ܓ݁ܶܝܪ
ܡܶܢ ܪܺܫܳܐ
ܕ݁ܚܰܕ݂
ܡܶܢܟ݂ܽܘܢ ܠܳܐ
ܐܳܒ݂ܕ݁ܳܐ܂</div>
<div type="v" n="35">ܘܟ݂ܰܕ݂
ܗܳܠܶܝܢ ܐܶܡܰܪ
ܢܣܰܒ݂ ܠܰܚܡܳܐ
ܘܫܰܒ݁ܰܚ
ܠܰܐܠܳܗܳܐ
ܩܕ݂ܳܡ
ܟ݁ܽܠܗܽܘܢ
ܘܰܩܨܳܐ
ܘܰܐܩܶܦ݂
ܠܡܶܐܟ݂ܰܠ܂</div>
<div type="v" n="36">ܘܶܐܬ݂ܒ݁ܰܝܰܐܘ
ܟ݁ܽܠܗܽܘܢ
ܘܩܰܒ݁ܶܠܘ
ܬ݁ܽܘܪܣܳܝܳܐ܂</div>
<div type="v" n="37">ܐܺܝܬ݂ܰܝܢ
ܗ݈ܘܰܝܢ ܕ݁ܶܝܢ
ܒ݁ܶܐܠܦ݂ܳܐ
ܡܰܐܬ݂ܶܝܢ
ܘܫܰܒ݂ܥܺܝܢ
ܘܫܶܬ݂
ܢܰܦ݂ܫܳܢ܂</div>
<div type="v" n="38">ܘܟ݂ܰܕ݂
ܣܒ݂ܰܥܘ
ܡܶܐܟ݂ܽܘܠܬ݁ܳܐ
ܐܰܩܶܠܘ ܡܶܢ
ܐܶܠܦ݂ܳܐ
ܘܰܫܩܰܠܘ ܚܶܛܶܐ
ܘܰܫܕ݂ܰܘ
ܒ݁ܝܰܡܳܐ܂</div>
<div type="v" n="39">ܘܟ݂ܰܕ݂
ܗܘܳܐ ܝܰܘܡܳܐ
ܣܰܦ݁ܳܢܶܐ
ܐܰܝܕ݂ܳܐ ܗ݈ܝ
ܐܰܪܥܳܐ ܠܳܐ
ܐܶܫܬ݁ܰܘܕ݁ܰܥܘ
ܐܶܠܳܐ ܚܳܪܘ
ܥܰܠ ܓ݁ܶܢ݈ܒ݂
ܝܰܒ݂ܫܳܐ
ܟ݁ܶܢܦ݂ܳܐ
ܚܕ݂ܳܐ ܕ݁ܝܰܡܳܐ
ܐܰܝܟ݁ܳܐ
ܕ݁ܪܳܢܶܝܢ
ܗ݈ܘܰܘ ܕ݁ܶܐܢ
ܡܶܫܟ݁ܚܳܐ
ܢܶܕ݂ܚܽܘܢܳܗ
ܠܶܐܠܦ݂ܳܐ܂</div>
<div type="v" n="40">ܘܰܦ݂ܣܰܩܘ
ܐܶܘܩܺܝܢܰܣ ܡܶܢ
ܐܶܠܦ݂ܳܐ
ܘܰܐܪܦ݁ܺܝܘ
ܐܶܢܶܝܢ
ܒ݁ܝܰܡܳܐ
ܘܰܫܪܰܘ
ܪܳܟ݂ܒ݁ܶܐ
ܕ݁ܣܰܘܟ݁ܳܢܶܐ
ܘܰܬ݂ܠܰܘ
ܐܰܪܡܶܢܳܘܢ
ܙܥܽܘܪܳܐ
ܠܪܽܘܚܳܐ
ܕ݁ܢܳܫܒ݁ܳܐ
ܘܪܳܕ݂ܶܝܢ
ܗ݈ܘܰܘ ܠܰܐܦ݁ܰܝ
ܝܰܒ݂ܫܳܐ܂</div>
<div type="v" n="41">ܘܓ݂ܶܫܰܬ݂
ܐܶܠܦ݂ܳܐ
ܒ݁ܕ݂ܽܘܟ݁ܬ݂ܳܐ
ܕ݁ܪܳܡܳܐ
ܒ݁ܰܝܢܳܬ݂
ܬ݁ܪܶܝܢ
ܥܽܘܡܩܺܝܢ
ܕ݁ܝܰܡܳܐ
ܘܶܐܬ݂ܚܰܪܝܰܬ݂
ܒ݁ܳܗ ܘܩܳܡ
ܥܠܶܝܗ ܓ݁ܰܒ݁ܳܗ
ܩܰܕ݂ܡܳܝܳܐ
ܘܠܳܐ
ܡܶܬ݁ܬ݁ܙܺܝܥ
ܗ݈ܘܳܐ ܓ݁ܰܒ݁ܳܗ
ܕ݁ܶܝܢ
ܐ݈ܚܪܳܝܳܐ
ܐܶܫܬ݁ܪܺܝ ܡܶܢ
ܩܛܺܝܪܳܐ
ܕ݁ܓ݂ܰܠ݈ܠܶܐ܂</div>
<div type="v" n="42">ܘܰܨܒ݂ܰܘ
ܗ݈ܘܰܘ
ܐܶܣܛܪܰܛܺܝܳܘܛܶܐ
ܕ݁ܰܢܩܰܛܠܽܘܢ
ܐܶܢܽܘܢ
ܠܰܐܣܺܝܪܶܐ
ܕ݁ܠܳܐ ܢܰܪܡܽܘܢ
ܣܰܚܘܳܐ
ܘܢܶܥܪܩܽܘܢ
ܠܗܽܘܢ
ܡܶܢܗܽܘܢ܂</div>
<div type="v" n="43">ܘܩܶܢܛܪܽܘܢܳܐ
ܟ݁ܠܳܐ ܐܶܢܽܘܢ
ܡܶܢ ܗܳܕ݂ܶܐ
ܡܶܛܽܠ
ܕ݁ܨܳܒ݂ܶܐ
ܗ݈ܘܳܐ ܕ݁ܢܰܚܶܐ
ܠܦ݁ܰܘܠܳܘܣ
ܘܠܰܐܝܠܶܝܢ
ܕ݁ܡܶܫܟ݁ܚܺܝܢ
ܗ݈ܘܰܘ
ܠܡܰܪܡܳܝܽܘ
ܣܰܚܘܳܐ ܦ݁ܩܰܕ݂
ܠܗܽܘܢ
ܕ݁ܰܒ݂ܩܰܕ݂ܡܳܝܶܐ
ܢܶܣܚܽܘܢ
ܘܢܶܥܒ݁ܪܽܘܢ
ܠܰܐܪܥܳܐ܂</div>
<div type="v" n="44">ܘܰܠܫܰܪܟ݁ܳܐ
ܥܰܠ ܕ݁ܰܦ݁ܶܐ
ܘܥܰܠ ܩܰܝܣܶܐ
ܐ݈ܚܪܳܢܶܐ
ܕ݁ܶܐܠܦ݂ܳܐ
ܐܰܥܒ݁ܰܪܘ
ܐܶܢܽܘܢ
ܘܗܳܟ݂ܰܢܳܐ
ܟ݁ܽܠܗܽܘܢ
ܐܶܫܬ݁ܰܘܙܰܒ݂ܘ
ܠܰܐܪܥܳܐ܂</div>
</div>
<div type="ch" n="28">
<div type="title" n="title"> ܀ ܦܪܟܣܣ
ܕܫܠܝ̈ܚܐ ܟܚܚ </div>
<div type="v" n="1">ܘܡܶܢ
ܒ݁ܳܬ݂ܰܪܟ݁ܶܢ
ܝܺܠܶܦ݂ܢ
ܕ݁ܡܺܠܺܝܛܺܐ
ܡܶܬ݂ܩܰܪܝܳܐ
ܗܳܝ
ܓ݁ܳܙܰܪܬ݁ܳܐ܂</div>
<div type="v" n="2">ܘܒ݂ܰܪܒ݁ܪܳܝܶܐ
ܕ݁ܥܳܡܪܺܝܢ
ܗ݈ܘܰܘ ܒ݁ܳܗ
ܪܰܚܡܶܐ
ܣܰܓ݁ܺܝܶܐܐ
ܚܰܘܺܝܘ
ܠܘܳܬ݂ܰܢ
ܘܰܐܘܚܶܕ݂ܘ
ܢܽܘܪܳܐ
ܘܰܩܪܰܐܘܽܢ
ܠܟ݂ܽܠܰܢ
ܕ݁ܢܶܫܚܰܢ
ܡܶܛܽܠ ܡܶܛܪܳܐ
ܣܰܓ݁ܺܝܳܐܐ
ܘܩܽܘܪܫܳܐ
ܕ݁ܺܐܝܬ݂
ܗ݈ܘܳܐ܂</div>
<div type="v" n="3">ܘܦ݁ܰܘܠܳܘܣ
ܫܩܰܠ ܣܽܘܓ݂ܳܐܐ
ܕ݁ܚܰܒ݁ܽܘܒ݂ܶܐ
ܘܣܳܡ ܥܰܠ
ܢܽܘܪܳܐ
ܘܢܶܦ݂ܩܰܬ݂
ܡܶܢܗܽܘܢ
ܐܳܟ݂ܶܕ݂ܢܳܐ
ܡܶܢ ܪܰܬ݂ܚܳܐ
ܕ݁ܢܽܘܪܳܐ
ܘܢܶܟ݂ܬ݁ܰܬ݂
ܒ݁ܺܐܝܕ݂ܶܗ܂</div>
<div type="v" n="4">ܘܟ݂ܰܕ݂
ܚܙܰܐܘܽܗ
ܒ݁ܰܪܒ݁ܪܳܝܶܐ
ܕ݁ܬ݂ܰܠܝܳܐ
ܒ݁ܺܐܝܕ݂ܶܗ
ܐܳܡܪܺܝܢ ܗ݈ܘܰܘ
ܟ݁ܒ݂ܰܪ ܗܳܢܳܐ
ܓ݁ܰܒ݂ܪܳܐ
ܩܳܛܽܘܠܳܐ ܗ݈ܘ
ܕ݁ܟ݂ܰܕ݂
ܐܶܫܬ݁ܰܘܙܰܒ݂
ܡܶܢ ܝܰܡܳܐ
ܟ݁ܺܐܢܽܘܬ݂ܳܐ
ܠܳܐ ܫܒ݂ܰܩܬ݂ܶܗ
ܕ݁ܢܺܚܶܐ܂</div>
<div type="v" n="5">ܗܽܘ ܕ݁ܶܝܢ
ܦ݁ܰܘܠܳܘܣ
ܐܰܢܺܝܦ݂
ܐܺܝܕ݂ܶܗ
ܘܰܫܕ݂ܳܗ
ܠܳܐܟ݂ܶܕ݂ܢܳܐ
ܒ݁ܢܽܘܪܳܐ
ܘܡܶܕ݁ܶܡ
ܕ݁ܰܣܢܶܐ ܠܳܐ
ܗܘܳܝܗ݈ܝ܂</div>
<div type="v" n="6">ܣܳܒ݂ܪܺܝܢ
ܗ݈ܘܰܘ ܕ݁ܶܝܢ
ܒ݁ܰܪܒ݁ܪܳܝܶܐ
ܕ݁ܒ݂ܰܪ
ܫܳܥܬ݂ܶܗ
ܡܶܬ݂ܡܣܶܐ
ܘܢܳܦ݂ܶܠ ܟ݁ܰܕ݂
ܡܺܝܬ݂ ܥܰܠ
ܐܰܪܥܳܐ ܘܟ݂ܰܕ݂
ܥܶܕ݁ܳܢܳܐ
ܣܰܓ݁ܺܝܳܐܐ
ܣܰܟ݁ܺܝܘ
ܘܰܚܙܰܘ
ܕ݁ܡܶܕ݁ܶܡ
ܕ݁ܰܣܢܶܐ ܠܳܐ
ܗܘܳܝܗ݈ܝ
ܫܰܚܠܶܦ݂ܘ
ܡܶܠܰܝܗܽܘܢ
ܘܶܐܡܰܪܘ
ܕ݁ܰܐܠܳܗܳܐ
ܗ݈ܘ܂</div>
<div type="v" n="7">ܐܺܝܬ݂
ܗ݈ܘܳܐ ܕ݁ܶܝܢ
ܩܽܘܪܝܳܐ ܒ݁ܶܗ
ܒ݁ܗܰܘ ܐܰܬ݂ܪܳܐ
ܠܓ݂ܰܒ݂ܪܳܐ
ܚܰܕ݂ ܕ݁ܰܫܡܶܗ
ܗܘܳܐ
ܦ݁ܳܘܦ݁ܠܺܝܳܘܣ
ܕ݁ܗܽܘ ܗܘܳܐ
ܪܺܫܳܗ
ܕ݁ܓ݂ܳܙܰܪܬ݁ܳܐ
ܘܩܰܒ݁ܠܰܢ
ܒ݁ܒ݂ܰܝܬ݁ܶܗ
ܬ݁ܠܳܬ݂ܳܐ
ܝܰܘܡܺܝܢ
ܚܳܕ݂ܝܳܐܝܺܬ݂܂</div>
<div type="v" n="8">ܐܰܒ݂ܽܘܗ݈ܝ
ܕ݁ܶܝܢ
ܕ݁ܦ݁ܳܘܦ݁ܠܺܝܳܘܣ
ܒ݁ܶܐܫܳܬ݂ܳܐ
ܘܰܒ݂ܟ݂ܺܐܒ݂
ܡܥܰܝܳܐ ܟ݁ܪܺܝܗ
ܗ݈ܘܳܐ ܘܥܰܠ
ܠܘܳܬ݂ܶܗ
ܦ݁ܰܘܠܳܘܣ
ܘܨܰܠܺܝ ܘܣܳܡ
ܥܠܰܘܗ݈ܝ
ܐܺܝܕ݂ܶܗ
ܘܰܐܚܠܡܶܗ܂</div>
<div type="v" n="9">ܘܟ݂ܰܕ݂
ܗܘܳܬ݂ ܗܳܕ݂ܶܐ
ܐܳܦ݂ ܫܰܪܟ݁ܳܐ
ܐܰܝܠܶܝܢ
ܕ݁ܺܐܝܬ݂ ܗ݈ܘܰܘ
ܒ݁ܳܗ
ܒ݁ܓ݂ܳܙܰܪܬ݁ܳܐ
ܟ݁ܪܺܝܗܶܐ
ܩܳܪܒ݁ܺܝܢ
ܗ݈ܘܰܘ ܠܘܳܬ݂ܶܗ
ܘܡܶܬ݂ܰܐܣܶܝܢ
ܗ݈ܘܰܘ܂</div>
<div type="v" n="10">ܘܺܐܝܩܳܪܶܐ
ܪܰܘܪܒ݂ܶܐ
ܝܰܩܪܽܘܢ
ܘܟ݂ܰܕ݂
ܢܳܦ݂ܩܺܝܢ
ܗ݈ܘܰܝܢ ܡܶܢ
ܬ݁ܰܡܳܢ
ܙܰܘܕ݂ܽܘܢ܂</div>
<div type="v" n="11">ܢܦ݂ܰܩܢ
ܕ݁ܶܝܢ ܒ݁ܳܬ݂ܰܪ
ܝܰܪܚܶܐ
ܬ݁ܠܳܬ݂ܳܐ
ܘܰܪܕ݂ܰܝܢ
ܒ݁ܶܐܠܦ݂ܳܐ
ܐܰܠܶܟ݁ܣܰܢܕ݁ܪܳܝܬ݁ܳܐ
ܕ݁ܰܐܣܬ݁ܝܰܬ݂
ܗ݈ܘܳܬ݂ ܒ݁ܳܗ
ܒ݁ܓ݂ܳܙܰܪܬ݁ܳܐ
ܘܺܐܝܬ݂ ܗ݈ܘܳܬ݂
ܥܠܶܝܗ ܐܳܬ݂ܳܐ
ܕ݁ܬ݂ܳܐܡܶܐ܂</div>
<div type="v" n="12">ܘܶܐܬ݂ܰܝܢ
ܠܣܽܪܰܩܳܘܣܰܐ
ܡܕ݂ܺܝܢ݈ܬ݁ܳܐ
ܘܩܰܘܺܝܢ
ܬ݁ܰܡܳܢ
ܝܰܘܡܳܬ݂ܳܐ
ܬ݁ܠܳܬ݂ܳܐ܂</div>
<div type="v" n="13">ܘܡܶܢ
ܬ݁ܰܡܳܢ
ܐܶܬ݂ܟ݁ܪܶܟ݂ܢ
ܘܡܰܢܰܥܢ
ܠܪܺܓ݂ܺܝܳܘܢ
ܡܕ݂ܺܝܢ݈ܬ݁ܳܐ
ܘܒ݂ܳܬ݂ܰܪ
ܝܰܘܡܳܐ ܚܰܕ݂
ܢܶܫܒ݁ܰܬ݂ ܠܰܢ
ܪܽܘܚܳܐ
ܕ݁ܬ݂ܰܝܡܢܳܐ
ܘܠܰܬ݂ܪܶܝܢ
ܝܰܘܡܺܝܢ
ܐܶܬ݂ܰܝܢ
ܠܦ݁ܳܘܛܺܝܰܐܠܳܣ
ܡܕ݂ܺܝܢ݈ܬ݁ܳܐ
ܕ݁ܺܐܝܛܰܠܺܝܰܐ܂</div>
<div type="v" n="14">ܘܶܐܫܟ݁ܰܚܢ
ܬ݁ܰܡܳܢ ܐܰܚܶܐ
ܘܰܒ݂ܥܰܘ ܡܶܢܰܢ
ܘܰܗܘܰܝܢ
ܠܘܳܬ݂ܗܽܘܢ
ܝܰܘܡܳܬ݂ܳܐ
ܫܰܒ݂ܥܳܐ
ܘܗܳܝܕ݁ܶܝܢ
ܐܶܙܰܠܢ
ܠܪܽܗ݈ܘܡܺܐ܂</div>
<div type="v" n="15">ܘܟ݂ܰܕ݂
ܫܡܰܥܘ ܐܰܚܶܐ
ܕ݁ܬ݂ܰܡܳܢ
ܢܦ݂ܰܩܘ
ܠܽܐܘܪܥܰܢ
ܥܕ݂ܰܡܳܐ
ܠܫܽܘܩܳܐ
ܕ݁ܡܶܬ݂ܩܪܶܐ
ܐܰܦ݁ܺܝܳܘܣ‌ܦ݂ܳܘܪܳܘܣ
ܘܰܥܕ݂ܰܡܳܐ
ܠܰܬ݂ܠܳܬ݂
ܚܳܢܘܳܢ ܘܟ݂ܰܕ݂
ܚܙܳܐ ܐܶܢܽܘܢ
ܦ݁ܰܘܠܳܘܣ
ܐܰܘܕ݁ܺܝ
ܠܰܐܠܳܗܳܐ
ܘܶܐܬ݂ܚܰܝܰܠ܂</div>
<div type="v" n="16">ܘܥܰܠܢ
ܠܪܽܗ݈ܘܡܺܐ
ܘܰܐܦ݁ܶܣ
ܩܶܢܛܪܽܘܢܳܐ
ܠܦ݁ܰܘܠܳܘܣ
ܕ݁ܢܶܫܪܶܐ
ܐܰܝܟ݁ܳܐ
ܕ݁ܨܳܒ݂ܶܐ ܥܰܡ
ܐܶܣܛܪܰܛܺܝܳܘܛܳܐ
ܗܰܘ ܕ݁ܢܳܛܰܪ
ܗ݈ܘܳܐ ܠܶܗ܂</div>
<div type="v" n="17">ܘܡܶܢ
ܒ݁ܳܬ݂ܰܪ
ܬ݁ܠܳܬ݂ܳܐ
ܝܰܘܡܺܝܢ
ܫܰܕ݁ܰܪ
ܦ݁ܰܘܠܳܘܣ ܩܪܳܐ
ܠܪܺܫܳܢܰܝܗܽܘܢ
ܕ݁ܺܝܗܽܘܕ݂ܳܝܶܐ
ܘܟ݂ܰܕ݂
ܐܶܬ݂ܟ݁ܰܢܰܫܘ
ܐܶܡܰܪ ܠܗܽܘܢ
ܓ݁ܰܒ݂ܪܶܐ
ܐܰܚܰܝ ܐܶܢܳܐ
ܟ݁ܰܕ݂
ܒ݁ܡܶܕ݁ܶܡ ܠܳܐ
ܩܳܡܶܬ݂
ܠܽܘܩܒ݂ܰܠ
ܥܰܡܳܐ
ܘܢܳܡܽܘܣܳܐ
ܕ݁ܰܐܒ݂ܳܗܰܝ
ܒ݁ܰܐܣܽܘܪܶܐ
ܐܶܫܬ݁ܰܠܡܶܬ݂
ܡܶܢ ܐܽܘܪܺܫܠܶܡ
ܒ݁ܺܐܝܕ݂ܳܐ
ܕ݁ܪܽܗ݈ܘܡܳܝܶܐ܂</div>
<div type="v" n="18">ܘܗܶܢܽܘܢ
ܟ݁ܰܕ݂
ܫܰܐܠܽܘܢܝ
ܨܒ݂ܰܘ
ܕ݁ܢܶܫܪܽܘܢܳܢܝ
ܡܶܛܽܠ ܕ݁ܠܳܐ
ܐܶܫܟ݁ܰܚܘ
ܒ݁ܳܬ݂ܰܪܝ
ܪܶܫܝܳܢܳܐ
ܡܶܕ݁ܶܡ
ܕ݁ܫܳܘܶܐ
ܠܡܰܘܬ݁ܳܐ܂</div>
<div type="v" n="19">ܘܟ݂ܰܕ݂
ܩܳܝܡܺܝܢ ܗ݈ܘܰܘ
ܠܽܘܩܒ݂ܰܠܝ
ܝܺܗܽܘܕ݂ܳܝܶܐ
ܐܶܬ݂ܰܐܠܨܶܬ݂
ܕ݁ܶܐܩܥܶܐ
ܒ݁ܓ݂ܶܢ ܩܶܣܰܪ
ܠܳܐ ܐܰܝܟ݂
ܐܺܝܬ݂ ܠܺܝ
ܕ݁ܶܐܩܰܛܪܶܓ݂
ܒ݁ܡܶܕ݁ܶܡ
ܠܰܒ݂ܢܰܝ
ܥܰܡܝ܂</div>
<div type="v" n="20">ܡܶܛܽܠ
ܗܳܢܳܐ ܒ݁ܥܺܝܬ݂
ܡܶܢܟ݂ܽܘܢ
ܕ݁ܬ݂ܺܐܬ݂ܽܘܢ
ܘܶܐܚܙܶܝܟ݂ܽܘܢ
ܘܶܐܫܬ݁ܰܥܶܐ
ܠܟ݂ܽܘܢ ܗܳܠܶܝܢ
ܡܶܛܽܠ ܣܰܒ݂ܪܳܐ
ܓ݁ܶܝܪ
ܕ݁ܺܐܝܣܪܳܝܶܠ
ܐܰܣܺܝܪ ܐ݈ܢܳܐ
ܒ݁ܫܺܫܰܠܬ݁ܳܐ
ܗܳܕ݂ܶܐ܂</div>
<div type="v" n="21">ܐܳܡܪܺܝܢ
ܠܶܗ ܗܶܢܽܘܢ
ܚܢܰܢ
ܐܶܓ݁ܰܪܬ݁ܳܐ
ܥܠܰܝܟ݁ ܠܳܐ
ܩܰܒ݁ܶܠܢ ܡܶܢ
ܝܺܗܽܘܕ݂ ܘܠܳܐ
ܐ݈ܢܳܫ ܡܶܢ
ܐܰܚܶܐ
ܕ݁ܶܐܬ݂ܰܘ ܡܶܢ
ܐܽܘܪܺܫܠܶܡ
ܐܶܡܰܪܘ ܠܰܢ
ܡܶܕ݁ܶܡ
ܕ݁ܒ݂ܺܝܫ
ܥܠܰܝܟ݁܂</div>
<div type="v" n="22">ܨܳܒ݂ܶܝܢܰܢ
ܕ݁ܶܝܢ
ܕ݁ܢܶܫܡܰܥ
ܡܶܢܳܟ݂ ܡܶܕ݁ܶܡ
ܕ݁ܡܶܬ݂ܪܰܥܶܐ
ܐܰܢ݈ܬ݁ ܡܶܛܽܠ
ܕ݁ܝܽܘܠܦ݁ܳܢܳܐ
ܗܳܢܳܐ
ܝܳܕ݂ܥܺܝܢܰܢ
ܕ݁ܥܰܠ ܐ݈ܢܳܫ
ܠܳܐ ܡܩܰܒ݁ܰܠ܂</div>
<div type="v" n="23">ܘܰܐܩܺܝܡܘ
ܠܶܗ ܝܰܘܡܳܐ
ܘܰܟ݂ܢܰܫܘ
ܘܶܐܬ݂ܰܘ
ܠܘܳܬ݂ܶܗ
ܣܰܓ݁ܺܝܶܐܐ
ܟ݁ܰܪ ܕ݁ܰܫܪܶܐ
ܗ݈ܘܳܐ ܘܰܓ݂ܠܳܐ
ܠܗܽܘܢ ܥܰܠ
ܡܰܠܟ݁ܽܘܬ݂ܳܐ
ܕ݁ܰܐܠܳܗܳܐ
ܟ݁ܰܕ݂ ܡܣܰܗܶܕ݂
ܘܰܡܦ݁ܺܝܣ
ܠܗܽܘܢ ܥܰܠ
ܝܶܫܽܘܥ ܡܶܢ
ܢܳܡܽܘܣܳܐ
ܕ݁ܡܽܘܫܶܐ ܘܡܶܢ
ܢܒ݂ܺܝܶܐ ܡܶܢ
ܨܰܦ݂ܪܳܐ
ܘܰܥܕ݂ܰܡܳܐ
ܠܪܰܡܫܳܐ܂</div>
<div type="v" n="24">ܘܐ݈ܢܳܫܺܝܢ
ܡܶܢܗܽܘܢ
ܡܶܬ݁ܛܦ݁ܺܝܣܺܝܢ
ܗ݈ܘܰܘ
ܠܡܶܠܰܘܗ݈ܝ
ܘܰܐ݈ܚܪܳܢܶܐ
ܠܳܐ
ܡܶܬ݁ܛܦ݁ܺܝܣܺܝܢ
ܗ݈ܘܰܘ܂</div>
<div type="v" n="25">ܘܶܐܫܬ݁ܪܺܝܘ
ܡܶܢ ܠܘܳܬ݂ܶܗ
ܟ݁ܰܕ݂ ܠܳܐ
ܫܳܠܡܺܝܢ
ܠܰܚܕ݂ܳܕ݂ܶܐ
ܘܶܐܡܰܪ ܠܗܽܘܢ
ܗܽܘ ܦ݁ܰܘܠܳܘܣ
ܡܶܠܬ݂ܳܐ
ܗܳܕ݂ܶܐ
ܫܰܦ݁ܺܝܪ ܡܰܠܶܠ
ܪܽܘܚܳܐ
ܕ݁ܩܽܘܕ݂ܫܳܐ
ܒ݁ܦ݂ܽܘܡ
ܐܶܫܰܥܝܳܐ
ܢܒ݂ܺܝܳܐ
ܠܽܘܩܒ݂ܰܠ
ܐܰܒ݂ܳܗܳܬ݂ܟ݂ܽܘܢ܂</div>
<div type="v" n="26">ܟ݁ܰܕ݂
ܐܳܡܰܪ ܕ݁ܙܶܠ
ܠܘܳܬ݂ ܥܰܡܳܐ
ܗܳܢܳܐ ܘܶܐܡܰܪ
ܠܗܽܘܢ
ܕ݁ܫܶܡܥܳܐ
ܬ݁ܶܫܡܥܽܘܢ
ܘܠܳܐ
ܬ݁ܶܣܬ݁ܰܟ݁ܠܽܘܢ
ܘܬ݂ܶܚܙܽܘܢ
ܘܠܳܐ
ܬ݁ܶܒ݂ܚܪܽܘܢ܂</div>
<div type="v" n="27">ܐܶܬ݂ܥܰܒ݁ܺܝ
ܠܶܗ ܓ݁ܶܝܪ
ܠܶܒ݁ܶܗ
ܕ݁ܥܰܡܳܐ ܗܳܢܳܐ
ܘܡܰܫܡܰܥܬ݂ܗܽܘܢ
ܐܰܘܩܰܪܘ
ܘܥܰܝܢܰܝܗܽܘܢ
ܥܰܡܶܨܘ ܕ݁ܠܳܐ
ܢܶܚܙܽܘܢ
ܒ݁ܥܰܝܢܰܝܗܽܘܢ
ܘܢܶܫܡܥܽܘܢ
ܒ݁ܶܐܕ݂ܢܰܝܗܽܘܢ
ܘܢܶܣܬ݁ܰܟ݁ܠܽܘܢ
ܒ݁ܠܶܒ݁ܗܽܘܢ
ܘܰܢܬ݂ܽܘܒ݂ܽܘܢ
ܠܘܳܬ݂ܝ
ܘܶܐܫܒ݁ܽܘܩ
ܠܗܽܘܢ܂</div>
<div type="v" n="28">ܬ݁ܶܬ݂ܺܝܕ݂ܰܥ
ܠܟ݂ܽܘܢ
ܗܳܟ݂ܺܝܠ
ܗܳܕ݂ܶܐ
ܕ݁ܰܠܥܰܡ݈ܡܶܐ
ܗ݈ܘ
ܐܶܫܬ݁ܰܕ݁ܰܪ
ܗܳܢܳܐ
ܦ݁ܽܘܪܩܳܢܳܐ
ܕ݁ܰܐܠܳܗܳܐ
ܗܶܢܽܘܢ ܓ݁ܶܝܪ
ܐܳܦ݂ ܫܳܡܥܺܝܢ
ܠܶܗ܂</div>
<div type="v" n="29">ܘܟ݂ܰܕ݂
ܗܳܠܶܝܢ ܐܶܡܰܪ
ܢܦ݂ܰܩܘ
ܝܺܗܽܘܕ݂ܳܝܶܐ
ܘܣܰܓ݁ܺܝ
ܕ݁ܳܪܫܺܝܢ
ܗ݈ܘܰܘ
ܒ݁ܰܝܢܳܬ݂ܗܽܘܢ܂</div>
<div type="v" n="30">ܘܶܐܓ݂ܰܪ
ܠܶܗ ܦ݁ܰܘܠܳܘܣ
ܡܶܢ ܕ݁ܺܝܠܶܗ
ܒ݁ܰܝܬ݁ܳܐ
ܘܰܗܘܳܐ ܒ݁ܶܗ
ܬ݁ܰܪܬ݁ܶܝܢ
ܫܢܺܝܢ
ܘܰܡܩܰܒ݁ܶܠ
ܗ݈ܘܳܐ ܬ݁ܰܡܳܢ
ܠܟ݂ܽܠܗܽܘܢ
ܐܰܝܠܶܝܢ
ܕ݁ܳܐܬ݂ܶܝܢ
ܗ݈ܘܰܘ
ܠܘܳܬ݂ܶܗ܂</div>
<div type="v" n="31">ܘܡܰܟ݂ܪܶܙ
ܗ݈ܘܳܐ ܥܰܠ
ܡܰܠܟ݁ܽܘܬ݂ܶܗ
ܕ݁ܰܐܠܳܗܳܐ
ܘܡܰܠܶܦ݂ ܗ݈ܘܳܐ
ܥܺܝܢ ܒ݁ܰܓ݂ܠܶܐ
ܥܰܠ ܡܳܪܰܢ
ܝܶܫܽܘܥ
ܡܫܺܝܚܳܐ ܕ݁ܠܳܐ
ܟ݁ܶܠܝܳܢ܂</div>
</div>
</div>
<div type="bk" n="Ro">
<div type="ch" n="1">
<div type="title" n="title"> ܀ ܕܠܘܬ
ܪ̈ܗܘܡܢܐ ܐܐ </div>
<div type="v" n="1">ܦ݁ܰܘܠܳܘܣ
ܥܰܒ݂ܕ݁ܳܐ
ܕ݁ܝܶܫܽܘܥ
ܡܫܺܝܚܳܐ
ܩܰܪܝܳܐ
ܘܰܫܠܺܝܚܳܐ
ܕ݁ܶܐܬ݂ܦ݁ܪܶܫ
ܠܶܐܘܰܢܓ݁ܶܠܺܝܳܘܢ
ܕ݁ܰܐܠܳܗܳܐ܂</div>
<div type="v" n="2">ܕ݁ܡܶܢ
ܩܕ݂ܺܝܡ ܡܠܰܟ݂
ܒ݁ܝܰܕ݂
ܢܒ݂ܺܝܰܘܗ݈ܝ
ܒ݁ܰܟ݂ܬ݂ܳܒ݂ܶܐ
ܩܰܕ݁ܺܝܫܶܐ܂</div>
<div type="v" n="3">ܥܰܠ ܒ݁ܪܶܗ
ܗܰܘ
ܕ݁ܶܐܬ݂ܺܝܠܶܕ݂
ܒ݁ܰܒ݂ܣܰܪ ܡܶܢ
ܙܰܪܥܳܐ
ܕ݁ܒ݂ܶܝܬ݂
ܕ݁ܰܘܺܝܕ݂܂</div>
<div type="v" n="4">ܘܶܐܬ݂ܺܝܕ݂ܰܥ
ܒ݁ܪܳܐ
ܕ݁ܰܐܠܳܗܳܐ
ܒ݁ܚܺܝܠ
ܘܰܒ݂ܪܽܘܚ
ܩܕ݂ܽܘܫ ܕ݁ܩܳܡ
ܡܶܢ ܒ݁ܶܝܬ݂
ܡܺܝܬ݂ܶܐ
ܝܶܫܽܘܥ
ܡܫܺܝܚܳܐ
ܡܳܪܰܢ܂</div>
<div type="v" n="5">ܕ݁ܒ݂ܶܗ
ܢܣܰܒ݂ܢ
ܛܰܝܒ݁ܽܘܬ݂ܳܐ
ܘܰܫܠܺܝܚܽܘܬ݂ܳܐ
ܒ݁ܟ݂ܽܠܗܽܘܢ
ܥܰܡ݈ܡܶܐ ܐܰܝܟ݂
ܕ݁ܢܶܫܬ݁ܰܡܥܽܘܢ
ܠܗܰܝܡܳܢܽܘܬ݂ܳܐ
ܕ݁ܰܫܡܶܗ܂</div>
<div type="v" n="6">ܕ݁ܳܐܦ݂
ܐܰܢ݈ܬ݁ܽܘܢ
ܡܶܢܗܽܘܢ
ܐܰܢ݈ܬ݁ܽܘܢ
ܩܪܰܝܳܐ
ܒ݁ܝܶܫܽܘܥ
ܡܫܺܝܚܳܐ܂</div>
<div type="v" n="7">ܠܟ݂ܽܠܗܽܘܢ
ܕ݁ܰܒ݂ܪܽܗ݈ܘܡܺܝ
ܚܰܒ݁ܺܝܒ݂ܰܘܗ݈ܝ
ܕ݁ܰܐܠܳܗܳܐ
ܩܪܰܝܳܐ
ܘܩܰܕ݁ܺܝܫܶܐ
ܫܠܳܡܳܐ
ܘܛܰܝܒ݁ܽܘܬ݂ܳܐ
ܥܰܡܟ݂ܽܘܢ ܡܶܢ
ܐܰܠܳܗܳܐ
ܐܰܒ݂ܽܘܢ ܘܡܶܢ
ܡܳܪܰܢ ܝܶܫܽܘܥ
ܡܫܺܝܚܳܐ܂</div>
<div type="v" n="8">ܠܽܘܩܕ݂ܰܡ
ܡܰܘܕ݁ܶܐ ܐ݈ܢܳܐ
ܠܰܐܠܳܗܝ
ܒ݁ܝܶܫܽܘܥ
ܡܫܺܝܚܳܐ ܥܰܠ
ܟ݁ܽܠܟ݂ܽܘܢ
ܕ݁ܗܰܝܡܳܢܽܘܬ݂ܟ݂ܽܘܢ
ܐܶܫܬ݁ܰܡܥܰܬ݂
ܒ݁ܟ݂ܽܠܶܗ
ܥܳܠܡܳܐ܂</div>
<div type="v" n="9">ܣܳܗܶܕ݂
ܗ݈ܽܘ ܠܺܝ
ܓ݁ܶܝܪ ܐܰܠܳܗܳܐ
ܕ݁ܠܶܗ ܡܫܰܡܶܫ
ܐ݈ܢܳܐ ܒ݁ܪܽܘܚ
ܒ݁ܶܐܘܰܢܓ݁ܶܠܺܝܳܘܢ
ܕ݁ܰܒ݂ܪܶܗ
ܕ݁ܰܕ݂ܠܳܐ
ܫܰܠܘܳܐ
ܒ݁ܟ݂ܽܠܙܒ݂ܰܢ
ܡܶܬ݁ܕ݁ܟ݂ܰܪ
ܐ݈ܢܳܐ ܠܟ݂ܽܘܢ
ܒ݁ܰܨܠܰܘܳܬ݂ܝ܂</div>
<div type="v" n="10">ܘܡܶܬ݂ܚܰܢܰܢ
ܐ݈ܢܳܐ ܕ݁ܶܐܢ
ܡܶܢ ܟ݁ܰܕ݁ܽܘ
ܬ݁ܶܬ݂ܦ݁ܬ݂ܰܚ
ܠܺܝ ܐܽܘܪܚܳܐ
ܒ݁ܨܶܒ݂ܝܳܢܶܗ
ܕ݁ܰܐܠܳܗܳܐ
ܕ݁ܺܐܬ݂ܶܐ
ܠܘܳܬ݂ܟ݂ܽܘܢ܂</div>
<div type="v" n="11">ܡܶܛܽܠ
ܕ݁ܛܳܒ݂ ܣܘܶܐ
ܐ݈ܢܳܐ
ܕ݁ܶܐܚܙܶܟ݂ܽܘܢ
ܘܶܐܬ݁ܶܠ
ܠܟ݂ܽܘܢ
ܡܰܘܗܰܒ݂ܬ݁ܳܐ
ܕ݁ܪܽܘܚ ܕ݁ܒ݂ܳܗ
ܬ݁ܶܫܬ݁ܰܪܪܽܘܢ܂</div>
<div type="v" n="12">ܘܰܐܟ݂ܚܕ݂ܳܐ
ܢܶܬ݂ܒ݁ܰܝܰܐ
ܒ݁ܗܰܝܡܳܢܽܘܬ݂ܳܐ
ܕ݁ܺܝܠܟ݂ܽܘܢ
ܘܕ݂ܺܝܠܝ܂</div>
<div type="v" n="13">ܨܳܒ݂ܶܐ
ܐ݈ܢܳܐ ܕ݁ܶܝܢ
ܐܰܚܰܝ
ܕ݁ܬ݂ܶܕ݁ܥܽܘܢ
ܕ݁ܙܰܒ݂ܢܺܝܢ
ܣܰܓ݁ܺܝܳܐܢ
ܨܒ݂ܺܝܬ݂
ܕ݁ܺܐܬ݂ܶܐ
ܠܘܳܬ݂ܟ݂ܽܘܢ
ܘܶܐܬ݂ܟ݁ܠܺܝܬ݂
ܥܕ݂ܰܡܳܐ
ܠܗܳܫܳܐ ܕ݁ܳܐܦ݂
ܒ݁ܟ݂ܽܘܢ
ܢܶܗܘܶܐ ܠܺܝ
ܐܳܕ݂ܫܳܐ ܐܰܝܟ݂
ܕ݁ܰܒ݂ܫܰܪܟ݁ܳܐ
ܕ݁ܥܰܡ݈ܡܶܐ܂</div>
<div type="v" n="14">ܝܰܘܢܳܝܶܐ
ܘܒ݂ܰܪܒ݁ܪܳܝܶܐ
ܚܰܟ݁ܺܝܡܶܐ
ܘܣܰܟ݂ܠܶܐ
ܕ݁ܰܠܟ݂ܽܠܢܳܫ
ܚܰܝܳܒ݂ ܐ݈ܢܳܐ
ܕ݁ܰܐܟ݂ܪܶܙ܂</div>
<div type="v" n="15">ܘܗܳܟ݂ܰܢܳܐ
ܡܶܬ݂ܚܰܦ݁ܰܛ
ܐ݈ܢܳܐ ܕ݁ܳܐܦ݂
ܠܟ݂ܽܘܢ
ܕ݁ܰܒ݂ܪܽܗ݈ܘܡܺܝ
ܐܶܣܰܒ݁ܰܪ܂</div>
<div type="v" n="16">ܠܳܐ ܓ݁ܶܝܪ
ܒ݁ܳܗܶܬ݂ ܐ݈ܢܳܐ
ܒ݁ܶܗ
ܒ݁ܶܐܘܰܢܓ݁ܶܠܺܝܳܘܢ
ܡܶܛܽܠ
ܕ݁ܚܰܝܠܳܐ ܗ݈ܘ
ܕ݁ܰܐܠܳܗܳܐ
ܠܚܰܝܶܐ ܕ݁ܟ݂ܽܠ
ܕ݁ܰܡܗܰܝܡܢܺܝܢ
ܒ݁ܶܗ ܐܶܢ ܡܶܢ
ܝܺܗܽܘܕ݂ܳܝܶܐ
ܠܽܘܩܕ݂ܰܡ ܘܶܐܢ
ܡܶܢ
ܐܰܪܡܳܝܶܐ܂</div>
<div type="v" n="17">ܟ݁ܺܐܢܽܘܬ݂ܶܗ
ܓ݁ܶܝܪ
ܕ݁ܰܐܠܳܗܳܐ
ܒ݁ܶܗ
ܡܶܬ݂ܓ݁ܰܠܝܳܐ
ܡܶܢ
ܗܰܝܡܳܢܽܘܬ݂ܳܐ
ܠܗܰܝܡܳܢܽܘܬ݂ܳܐ
ܐܰܝܟ݂
ܕ݁ܰܟ݂ܬ݂ܺܝܒ݂
ܕ݁ܟ݂ܺܐܢܳܐ ܡܶܢ
ܗܰܝܡܳܢܽܘܬ݂ܳܐ
ܢܺܚܶܐ܂</div>
<div type="v" n="18">ܡܶܬ݂ܓ݁ܠܶܐ
ܗ݈ܘ ܓ݁ܶܝܪ
ܪܽܘܓ݂ܙܶܗ
ܕ݁ܰܐܠܳܗܳܐ ܡܶܢ
ܫܡܰܝܳܐ ܥܰܠ
ܟ݁ܽܠܶܗ
ܥܰܘܠܗܽܘܢ
ܘܪܽܘܫܥܗܽܘܢ
ܕ݁ܰܒ݂ܢܰܝܢܳܫܳܐ
ܗܳܢܽܘܢ
ܕ݁ܩܽܘܫܬ݁ܳܐ
ܒ݁ܥܰܘܠܳܐ
ܐܰܚܺܝܕ݂ܺܝܢ܂</div>
<div type="v" n="19">ܡܶܛܽܠ
ܕ݁ܺܝܕ݂ܺܝܥܽܘܬ݂ܶܗ
ܕ݁ܰܐܠܳܗܳܐ
ܓ݁ܰܠܝܳܐ ܗ݈ܝ
ܒ݁ܗܽܘܢ
ܐܰܠܳܗܳܐ ܓ݁ܶܝܪ
ܓ݁ܠܳܗ
ܒ݁ܗܽܘܢ܂</div>
<div type="v" n="20">ܟ݁ܰܣܝܳܬ݂ܶܗ
ܓ݁ܶܝܪ
ܕ݁ܰܐܠܳܗܳܐ ܡܶܢ
ܬ݁ܰܪܡܝܳܬ݂ܶܗ
ܕ݁ܥܳܠܡܳܐ
ܠܒ݂ܶܪܝܳܬ݂ܶܗ
ܒ݁ܣܽܘܟ݁ܳܠܳܐ
ܡܶܬ݂ܚܰܙܝܳܢ
ܘܚܰܝܠܶܗ
ܘܰܐܠܳܗܽܘܬ݂ܶܗ
ܕ݁ܰܠܥܳܠܰܡ
ܕ݁ܢܶܗܘܽܘܢ
ܕ݁ܠܳܐ ܡܰܦ݁ܰܩ
ܒ݁ܪܽܘܚ܂</div>
<div type="v" n="21">ܡܶܛܽܠ
ܕ݁ܺܝܕ݂ܰܥܘ
ܠܰܐܠܳܗܳܐ ܘܠܳܐ
ܐܰܝܟ݂
ܕ݁ܠܰܐܠܳܗܳܐ
ܫܰܒ݁ܚܽܘܗ݈ܝ
ܘܰܐܘܕ݁ܺܝܘ ܠܶܗ
ܐܶܠܳܐ
ܐܶܣܬ݁ܰܪܰܩܘ
ܒ݁ܡܰܚܫܒ݂ܳܬ݂ܗܽܘܢ
ܘܶܐܬ݂ܚܰܫܰܟ݂
ܠܶܒ݁ܗܽܘܢ
ܕ݁ܠܳܐ
ܡܶܣܬ݁ܰܟ݁ܰܠ܂</div>
<div type="v" n="22">ܘܟ݂ܰܕ݂
ܣܳܒ݂ܪܺܝܢ
ܒ݁ܢܰܦ݂ܫܗܽܘܢ
ܕ݁ܚܰܟ݁ܺܝܡܺܝܢ
ܐܶܢܽܘܢ ܫܛܰܘ
ܠܗܽܘܢ܂</div>
<div type="v" n="23">ܘܚܰܠܶܦ݂ܘ
ܬ݁ܶܫܒ݁ܽܘܚܬ݁ܶܗ
ܕ݁ܰܐܠܳܗܳܐ
ܕ݁ܠܳܐ
ܡܶܬ݂ܚܰܒ݁ܰܠ
ܒ݁ܰܕ݂ܡܽܘܬ݂ܳܐ
ܕ݁ܨܰܠܡܳܐ
ܕ݁ܒ݂ܰܪܢܳܫܳܐ
ܕ݁ܡܶܬ݂ܚܰܒ݁ܰܠ
ܘܒ݂ܰܕ݂ܡܽܘܬ݂ܳܐ
ܕ݁ܦ݂ܳܪܰܚܬ݂ܳܐ
ܘܕ݂ܰܐܪܒ݁ܥܰܬ݂
ܪܶܓ݂ܠܶܝܗ
ܘܰܕ݂ܪܰܚܫܳܐ
ܕ݁ܰܐܪܥܳܐ܂</div>
<div type="v" n="24">ܡܶܛܽܠ
ܗܳܢܳܐ ܐܰܫܠܶܡ
ܐܶܢܽܘܢ
ܐܰܠܳܗܳܐ
ܠܰܪܓ݂ܺܝܓ݂ܳܬ݂ܳܐ
ܛܰܡܳܐܬ݂ܳܐ
ܕ݁ܠܶܒ݁ܗܽܘܢ
ܕ݁ܰܢܨܰܥܪܽܘܢ
ܦ݁ܰܓ݂ܪܰܝܗܽܘܢ
ܒ݁ܗܽܘܢ܂</div>
<div type="v" n="25">ܘܚܰܠܶܦ݂ܘ
ܫܪܳܪܶܗ
ܕ݁ܰܐܠܳܗܳܐ
ܒ݁ܟ݂ܰܕ݁ܳܒ݂ܽܘܬ݂ܳܐ
ܘܰܕ݂ܚܶܠܘ
ܘܫܰܡܶܫܘ
ܠܒ݂ܶܪܝܳܬ݂ܳܐ
ܛܳܒ݂ ܡܶܢ
ܕ݁ܰܠܒ݂ܳܪܽܘܝܗܶܝܢ
ܕ݁ܠܶܗ
ܬ݁ܶܫܒ݁ܚܳܢ
ܘܒ݂ܽܘܪܟ݁ܳܢ
ܠܥܳܠܰܡ
ܥܳܠܡܺܝܢ
ܐܰܡܺܝܢ܂</div>
<div type="v" n="26">ܡܶܛܽܠ
ܗܳܢܳܐ ܐܰܫܠܶܡ
ܐܶܢܽܘܢ
ܐܰܠܳܗܳܐ
ܠܟ݂ܺܐܒ݂ܶܐ
ܕ݁ܨܰܥܪܳܐ
ܢܶܩܒ݂ܳܬ݂ܗܽܘܢ
ܓ݁ܶܝܪ ܚܰܠܶܦ݂
ܚܫܰܚܬ݂ܳܐ
ܕ݁ܰܟ݂ܝܳܢܗܶܝܢ
ܘܰܒ݂ܡܶܕ݁ܶܡ
ܕ݁ܠܳܐ ܡܟ݂ܳܢ
ܐܶܬ݂ܚܰܫܰܚ܂</div>
<div type="v" n="27">ܘܬ݂ܽܘܒ݂
ܐܳܦ݂
ܕ݁ܶܟ݂ܪܰܝܗܽܘܢ
ܗܳܟ݂ܰܢܳܐ
ܫܒ݂ܰܩܘ
ܚܫܰܚܬ݂ܳܐ
ܕ݁ܰܟ݂ܝܳܢܳܐ
ܕ݁ܢܶܩܒ݂ܳܬ݂ܳܐ
ܘܶܐܫܬ݁ܰܪܰܚܘ
ܒ݁ܪܶܓ݁ܬ݂ܳܐ
ܚܰܕ݂ ܥܰܠ ܚܰܕ݂
ܘܕ݂ܶܟ݂ܪܳܐ ܥܰܠ
ܕ݁ܶܟ݂ܪܳܐ
ܒ݁ܶܗܬ݁ܬ݂ܳܐ
ܥܒ݂ܰܕ݂ܘ
ܘܦ݂ܽܘܪܥܳܢܳܐ
ܕ݁ܙܳܕ݂ܶܩ
ܗ݈ܘܳܐ
ܠܛܳܥܝܽܘܬ݂ܗܽܘܢ
ܒ݁ܰܩܢܽܘܡܗܽܘܢ
ܩܰܒ݁ܠܽܘܗ݈ܝ܂</div>
<div type="v" n="28">ܘܰܐܝܟ݂
ܕ݁ܠܳܐ ܕ݁ܳܢܘ
ܒ݁ܢܰܦ݂ܫܗܽܘܢ
ܕ݁ܢܶܕ݁ܥܽܘܢ
ܠܰܐܠܳܗܳܐ
ܐܰܫܠܶܡ ܐܶܢܽܘܢ
ܐܰܠܳܗܳܐ
ܠܡܰܕ݁ܥܳܐ
ܕ݁ܰܣܪܺܝܩܽܘܬ݂ܳܐ
ܕ݁ܢܶܗܘܽܘܢ
ܥܳܒ݂ܕ݁ܺܝܢ
ܡܶܕ݁ܶܡ ܕ݁ܠܳܐ
ܘܳܠܶܐ܂</div>
<div type="v" n="29">ܟ݁ܰܕ݂
ܡܠܶܝܢ ܟ݁ܽܠ
ܥܰܘܳܠܽܘܬ݂ܳܐ
ܘܙܳܢܝܽܘܬ݂ܳܐ
ܘܡܰܪܺܝܪܽܘܬ݂ܳܐ
ܘܒ݂ܺܝܫܽܘܬ݂ܳܐ
ܘܥܳܠܽܘܒ݂ܽܘܬ݂ܳܐ
ܘܰܚܣܳܡܳܐ
ܘܩܶܛܠܳܐ
ܘܚܶܪܝܳܢܳܐ
ܘܢܶܟ݂ܠܳܐ
ܘܡܰܚܫܒ݂ܳܬ݂ܳܐ
ܒ݁ܺܝܫܳܬ݂ܳܐ܂</div>
<div type="v" n="30">ܘܪܶܛܢܳܐ
ܘܡܶܐܟ݂ܰܠܩܰܪܨܳܐ
ܘܰܣܢܺܝܐܝܺܢ
ܠܰܐܠܳܗܳܐ
ܡܨܰܥܪܳܢܶܐ
ܚܬ݂ܺܝܪܶܐ
ܫܰܒ݂ܗܪܳܢܶܐ
ܡܶܫܟ݁ܚܰܝ
ܒ݁ܺܝܫܳܬ݂ܳܐ
ܚܰܣܺܝܪܰܝ
ܪܶܥܝܳܢܳܐ
ܕ݁ܠܰܐܒ݂ܳܗܰܝܗܽܘܢ
ܠܳܐ
ܡܶܬ݁ܛܦ݁ܺܝܣܺܝܢ܂</div>
<div type="v" n="31">ܘܕ݂ܰܩܝܳܡܳܐ
ܠܰܝܬ݁ ܠܗܽܘܢ
ܘܠܳܐ ܚܽܘܒ݁ܳܐ
ܘܠܳܐ ܫܰܝܢܳܐ
ܘܠܳܐ ܪܰܚܡܶܐ
ܐܺܝܬ݂
ܒ݁ܗܽܘܢ܂</div>
<div type="v" n="32">ܐܰܝܠܶܝܢ
ܕ݁ܟ݂ܰܕ݂
ܝܳܕ݂ܥܺܝܢ
ܕ݁ܺܝܢܶܗ
ܕ݁ܰܐܠܳܗܳܐ
ܕ݁ܠܰܐܝܠܶܝܢ
ܕ݁ܰܐܝܟ݂
ܗܳܠܶܝܢ
ܣܳܥܪܺܝܢ
ܠܡܰܘܬ݁ܳܐ
ܡܚܰܝܶܒ݂ ܠܳܐ
ܗ݈ܘܳܐ
ܒ݁ܰܠܚܽܘܕ݂
ܥܳܒ݂ܕ݁ܺܝܢ
ܠܗܶܝܢ ܐܶܠܳܐ
ܐܳܦ݂
ܡܶܫܬ݁ܰܘܬ݁ܦ݂ܺܝܢ
ܠܰܐܝܠܶܝܢ
ܕ݁ܗܳܠܶܝܢ
ܥܳܒ݂ܕ݁ܺܝܢ܂</div>
</div>
<div type="ch" n="2">
<div type="title" n="title"> ܀ ܕܠܘܬ
ܪ̈ܗܘܡܢܐ ܒܒ </div>
<div type="v" n="1">ܡܶܛܽܠ
ܗܳܢܳܐ ܠܰܝܬ݁
ܠܳܟ݂ ܡܰܦ݁ܰܩ
ܒ݁ܪܽܘܚܳܐ ܐܳܘ
ܒ݁ܰܪܢܳܫܳܐ
ܕ݁ܳܐܶܢ
ܚܰܒ݂ܪܶܗ ܒ݁ܗܰܘ
ܓ݁ܶܝܪ
ܕ݁ܕ݂ܳܐܶܢ
ܐܰܢ݈ܬ݁
ܚܰܒ݂ܪܳܟ݂
ܢܰܦ݂ܫܳܟ݂ ܗ݈ܽܘ
ܡܚܰܝܶܒ݂
ܐܰܢ݈ܬ݁ ܐܳܦ݂
ܐܰܢ݈ܬ݁ ܓ݁ܶܝܪ
ܕ݁ܕ݂ܳܐܶܢ
ܐܰܢ݈ܬ݁ ܒ݁ܗܶܝܢ
ܗ݈ܽܘ
ܡܶܬ݂ܗܰܦ݁ܰܟ݂
ܐܰܢ݈ܬ݁܂</div>
<div type="v" n="2">ܘܝܳܕ݂ܥܺܝܢܰܢ
ܕ݁ܺܐܝܬ݂ܰܘܗ݈ܝ
ܕ݁ܺܝܢܶܗ
ܕ݁ܰܐܠܳܗܳܐ
ܒ݁ܩܽܘܫܬ݁ܳܐ
ܥܰܠ ܐܰܝܠܶܝܢ
ܕ݁ܰܒ݂ܗܳܠܶܝܢ
ܡܶܬ݂ܗܰܦ݁ܟ݂ܺܝܢ܂</div>
<div type="v" n="3">ܡܳܢܳܐ
ܕ݁ܶܝܢ
ܡܶܬ݂ܚܰܫܰܒ݂
ܐܰܢ݈ܬ݁ ܐܳܘ
ܒ݁ܰܪܢܳܫܳܐ
ܕ݁ܕ݂ܳܐܶܢ
ܐܰܢ݈ܬ݁
ܠܰܐܝܠܶܝܢ
ܕ݁ܰܒ݂ܗܳܠܶܝܢ
ܡܶܬ݂ܗܰܦ݁ܟ݂ܺܝܢ
ܟ݁ܰܕ݂ ܐܳܦ݂
ܐܰܢ݈ܬ݁ ܒ݁ܗܶܝܢ
ܡܶܬ݂ܗܰܦ݁ܰܟ݂
ܐܰܢ݈ܬ݁
ܕ݁ܰܐܢ݈ܬ݁
ܬ݁ܶܥܪܽܘܩ ܡܶܢ
ܕ݁ܺܝܢܶܗ
ܕ݁ܰܐܠܳܗܳܐ܂</div>
<div type="v" n="4">ܐܰܘ ܥܰܠ
ܥܽܘܬ݂ܪܳܐ
ܕ݁ܒ݂ܰܣܺܝܡܽܘܬ݂ܶܗ
ܘܥܰܠ ܡܰܓ݁ܪܰܬ݂
ܪܽܘܚܶܗ ܘܥܰܠ
ܐܰܬ݂ܪܳܐ
ܕ݁ܝܰܗ݈ܒ݂ ܠܳܟ݂
ܡܰܡܪܰܚ ܐܰܢ݈ܬ݁
ܘܠܳܐ ܝܳܕ݂ܰܥ
ܐܰܢ݈ܬ݁
ܕ݁ܒ݂ܰܣܺܝܡܽܘܬ݂ܶܗ
ܕ݁ܰܐܠܳܗܳܐ
ܠܰܬ݂ܝܳܒ݂ܽܘܬ݂ܳܐ
ܗܽܘ ܡܰܝܬ݁ܝܳܐ
ܠܳܟ݂܂</div>
<div type="v" n="5">ܐܶܠܳܐ
ܡܶܛܽܠ
ܩܰܫܝܽܘܬ݂
ܠܶܒ݁ܳܟ݂ ܕ݁ܠܳܐ
ܬ݁ܳܐܶܒ݂ ܣܳܐܶܡ
ܐܰܢ݈ܬ݁ ܠܳܟ݂
ܣܺܝܡܬ݂ܳܐ
ܕ݁ܪܽܘܓ݂ܙܳܐ
ܠܝܰܘܡܳܐ
ܕ݁ܪܽܘܓ݂ܙܳܐ
ܘܰܠܓ݂ܶܠܝܳܢܳܐ
ܕ݁ܕ݂ܺܝܢܳܐ
ܟ݁ܺܐܢܳܐ
ܕ݁ܰܐܠܳܗܳܐ܂</div>
<div type="v" n="6">ܗܰܘ
ܕ݁ܦ݂ܳܪܰܥ
ܠܟ݂ܽܠܢܳܫ
ܐܰܝܟ݂
ܥܒ݂ܳܕ݂ܰܘܗ݈ܝ܂</div>
<div type="v" n="7">ܠܰܐܝܠܶܝܢ
ܕ݁ܒ݂ܰܡܣܰܝܒ݁ܪܳܢܽܘܬ݂ܳܐ
ܕ݁ܰܥܒ݂ܳܕ݂ܶܐ
ܛܳܒ݂ܶܐ
ܬ݁ܶܫܒ݁ܽܘܚܬ݁ܳܐ
ܘܺܐܝܩܳܪܳܐ
ܘܠܳܐ
ܡܶܬ݂ܚܰܒ݁ܠܳܢܽܘܬ݂ܳܐ
ܒ݁ܳܥܶܝܢ
ܝܳܗܶܒ݂ ܠܗܽܘܢ
ܚܰܝܶܐ
ܕ݁ܰܠܥܳܠܰܡ܂</div>
<div type="v" n="8">ܐܰܝܠܶܝܢ
ܕ݁ܶܝܢ
ܕ݁ܥܳܨܶܝܢ ܘܠܳܐ
ܡܶܬ݁ܛܦ݁ܺܝܣܺܝܢ
ܠܰܫܪܳܪܳܐ
ܐܶܠܳܐ ܠܥܰܘܠܳܐ
ܡܶܬ݁ܛܦ݁ܺܝܣܺܝܢ
ܢܶܦ݂ܪܽܘܥ
ܐܶܢܽܘܢ
ܪܽܘܓ݂ܙܳܐ
ܘܚܶܡܬ݂ܳܐ܂</div>
<div type="v" n="9">ܘܽܐܘܠܨܳܢܳܐ
ܘܛܽܘܪܳܦ݂ܳܐ
ܠܟ݂ܽܠ ܒ݁ܰܪܢܳܫ
ܕ݁ܦ݂ܳܠܰܚ
ܒ݁ܺܝܫܳܬ݂ܳܐ
ܠܺܝܗܽܘܕ݂ܳܝܶܐ
ܠܽܘܩܕ݂ܰܡ
ܘܠܰܐܪܡܳܝܶܐ܂</div>
<div type="v" n="10">ܬ݁ܶܫܒ݁ܽܘܚܬ݁ܳܐ
ܕ݁ܶܝܢ
ܘܺܐܝܩܳܪܳܐ
ܘܰܫܠܳܡܳܐ
ܠܟ݂ܽܠ
ܕ݁ܦ݂ܳܠܰܚ
ܛܳܒ݂ܳܬ݂ܳܐ
ܠܺܝܗܽܘܕ݂ܳܝܶܐ
ܠܽܘܩܕ݂ܰܡ
ܘܠܰܐܪܡܳܝܶܐ܂</div>
<div type="v" n="11">ܠܳܐ ܓ݁ܶܝܪ
ܐܺܝܬ݂ ܡܰܣܰܒ݂
ܒ݁ܰܐܦ݁ܶܐ
ܠܘܳܬ݂
ܐܰܠܳܗܳܐ܂</div>
<div type="v" n="12">ܐܰܝܠܶܝܢ
ܓ݁ܶܝܪ
ܕ݁ܰܕ݂ܠܳܐ
ܢܳܡܽܘܣܳܐ ܚܛܰܘ
ܐܳܦ݂ ܕ݁ܠܳܐ
ܢܳܡܽܘܣܳܐ
ܢܺܐܒ݂ܕ݁ܽܘܢ
ܘܰܐܝܠܶܝܢ
ܕ݁ܰܒ݂ܢܳܡܽܘܣܳܐ
ܚܛܰܘ ܡܶܢ
ܢܳܡܽܘܣܳܐ
ܢܶܬ݁ܕ݂ܺܝܢܽܘܢ܂</div>
<div type="v" n="13">ܠܳܐ ܗ݈ܘܳܐ
ܓ݁ܶܝܪ
ܫܳܡܽܘܥܰܘܗ݈ܝ
ܕ݁ܢܳܡܽܘܣܳܐ
ܟ݁ܺܐܢܺܝܢ
ܩܕ݂ܳܡ ܐܰܠܳܗܳܐ
ܐܶܠܳܐ
ܥܳܒ݂ܽܘܕ݂ܰܘܗ݈ܝ
ܕ݁ܢܳܡܽܘܣܳܐ
ܡܶܙܕ݁ܰܕ݁ܩܺܝܢ܂</div>
<div type="v" n="14">ܐܶܢ ܓ݁ܶܝܪ
ܥܰܡ݈ܡܶܐ
ܕ݁ܢܳܡܽܘܣܳܐ
ܠܰܝܬ݁ ܠܗܽܘܢ
ܡܶܢ ܟ݁ܝܳܢܗܽܘܢ
ܢܶܥܒ݁ܕ݂ܽܘܢ
ܕ݁ܢܳܡܽܘܣܳܐ
ܗܳܢܽܘܢ
ܕ݁ܟ݂ܰܕ݂
ܢܳܡܽܘܣܳܐ
ܠܰܝܬ݁ ܗ݈ܘܳܐ
ܠܗܽܘܢ
ܠܢܰܦ݂ܫܗܽܘܢ
ܗܘܰܘ
ܢܳܡܽܘܣܳܐ܂</div>
<div type="v" n="15">ܘܗܶܢܽܘܢ
ܡܚܰܘܶܝܢ
ܥܒ݂ܳܕ݂ܶܗ
ܕ݁ܢܳܡܽܘܣܳܐ
ܟ݁ܰܕ݂
ܟ݁ܬ݂ܺܝܒ݂ ܥܰܠ
ܠܶܒ݁ܗܽܘܢ
ܘܡܰܣܗܕ݂ܳܐ
ܥܠܰܝܗܽܘܢ
ܬ݁ܺܐܪܬ݁ܗܽܘܢ
ܟ݁ܰܕ݂
ܡܰܚܫܒ݂ܳܬ݂ܗܽܘܢ
ܡܟ݂ܰܘܢܳܢ ܐܰܘ
ܢܳܦ݂ܩܳܢ
ܪܽܘܚܳܐ
ܠܰܚܕ݂ܳܕ݂ܶܐ܂</div>
<div type="v" n="16">ܒ݁ܝܰܘܡܳܐ
ܕ݁ܕ݂ܳܐܶܢ
ܐܰܠܳܗܳܐ
ܟ݁ܰܣܝܳܬ݂ܳܐ
ܕ݁ܰܒ݂ܢܰܝܢܳܫܳܐ
ܐܰܝܟ݂
ܐܶܘܰܢܓ݁ܶܠܺܝܳܘܢ
ܕ݁ܺܝܠܝ ܒ݁ܝܰܕ݂
ܝܶܫܽܘܥ
ܡܫܺܝܚܳܐ܂</div>
<div type="v" n="17">ܐܶܢ
ܐܰܢ݈ܬ݁ ܕ݁ܶܝܢ
ܕ݁ܺܝܗܽܘܕ݂ܳܝܳܐ
ܡܶܬ݂ܩܪܶܐ
ܐܰܢ݈ܬ݁
ܘܡܶܬ݁ܬ݁ܢܺܝܚ
ܐܰܢ݈ܬ݁ ܥܰܠ
ܢܳܡܽܘܣܳܐ
ܘܡܶܫܬ݁ܰܒ݂ܗܰܪ
ܐܰܢ݈ܬ݁
ܒ݁ܰܐܠܳܗܳܐ܂</div>
<div type="v" n="18">ܕ݁ܝܳܕ݂ܰܥ
ܐܰܢ݈ܬ݁
ܨܶܒ݂ܝܳܢܶܗ
ܘܦ݂ܳܪܶܫ
ܐܰܢ݈ܬ݁
ܘܳܠܝܳܬ݂ܳܐ
ܕ݁ܝܰܠܺܝܦ݂
ܐܰܢ݈ܬ݁ ܡܶܢ
ܢܳܡܽܘܣܳܐ܂</div>
<div type="v" n="19">ܘܶܐܬ݁ܬ݁ܟ݂ܶܠܬ݁
ܥܰܠ ܢܰܦ݂ܫܳܟ݂
ܕ݁ܰܡܕ݂ܰܒ݁ܪܳܢܳܐ
ܐܰܢ݈ܬ݁
ܕ݁ܰܥܘܺܝܪܶܐ
ܘܢܽܘܗܪܳܐ
ܕ݁ܰܐܝܠܶܝܢ
ܕ݁ܺܐܝܬ݂ܰܝܗܽܘܢ
ܒ݁ܚܶܫܽܘܟ݂ܳܐ܂</div>
<div type="v" n="20">ܘܪܳܕ݂ܽܘܝܳܐ
ܕ݁ܚܰܣܺܝܪܰܝ
ܪܶܥܝܳܢܳܐ
ܘܡܰܠܦ݂ܳܢܳܐ
ܕ݁ܰܛܠܳܝܶܐ
ܘܺܐܝܬ݂ ܠܳܟ݂
ܕ݁ܽܘܡܝܳܐ
ܕ݁ܺܝܕ݂ܰܥܬ݂ܳܐ
ܘܕ݂ܰܫܪܳܪܳܐ
ܒ݁ܢܳܡܽܘܣܳܐ܂</div>
<div type="v" n="21">ܐܰܢ݈ܬ݁
ܗܳܟ݂ܺܝܠ
ܕ݁ܡܰܠܶܦ݂
ܐܰܢ݈ܬ݁
ܠܰܐ݈ܚܪܳܢܶܐ
ܠܢܰܦ݂ܫܳܟ݂ ܠܳܐ
ܡܰܠܶܦ݂ ܐܰܢ݈ܬ݁
ܘܰܕ݂ܡܰܟ݂ܪܶܙ
ܐܰܢ݈ܬ݁ ܕ݁ܠܳܐ
ܢܶܓ݂ܢܒ݂ܽܘܢ
ܐܰܢ݈ܬ݁
ܓ݁ܳܢܶܒ݂
ܐܰܢ݈ܬ݁܂</div>
<div type="v" n="22">ܘܕ݂ܳܐܡܰܪ
ܐܰܢ݈ܬ݁ ܕ݁ܠܳܐ
ܢܓ݂ܽܘܪܽܘܢ
ܐܰܢ݈ܬ݁ ܓ݁ܳܐܰܪ
ܐܰܢ݈ܬ݁
ܘܰܐܢ݈ܬ݁
ܕ݁ܫܳܐܶܛ
ܐܰܢ݈ܬ݁
ܦ݁ܬ݂ܰܟ݂ܪܶܐ
ܡܚܰܠܶܨ ܐܰܢ݈ܬ݁
ܒ݁ܶܝܬ݂
ܡܰܩܕ݁ܫܳܐ܂</div>
<div type="v" n="23">ܘܰܐܢ݈ܬ݁
ܕ݁ܡܶܫܬ݁ܰܒ݂ܗܰܪ
ܐܰܢ݈ܬ݁
ܒ݁ܢܳܡܽܘܣܳܐ
ܒ݁ܗܰܘ
ܕ݁ܥܳܒ݂ܰܪ
ܐܰܢ݈ܬ݁ ܥܰܠ
ܢܳܡܽܘܣܳܐ
ܠܰܐܠܳܗܳܐ ܗ݈ܘ
ܡܨܰܥܰܪ
ܐܰܢ݈ܬ݁܂</div>
<div type="v" n="24">ܫܡܶܗ
ܓ݁ܶܝܪ
ܕ݁ܰܐܠܳܗܳܐ
ܡܶܛܽܠܳܬ݂ܟ݂ܽܘܢ
ܗ݈ܽܘ
ܡܶܬ݂ܓ݁ܰܕ݁ܰܦ݂
ܒ݁ܶܝܬ݂
ܥܰܡ݈ܡܶܐ ܐܰܝܟ݂
ܕ݁ܰܟ݂ܬ݂ܺܝܒ݂܂</div>
<div type="v" n="25">ܓ݁ܙܽܘܪܬ݁ܳܐ
ܓ݁ܶܝܪ ܡܰܗܢܝܳܐ
ܐܶܢ ܢܳܡܽܘܣܳܐ
ܬ݁ܶܓ݂ܡܽܘܪ ܐܶܢ
ܬ݁ܶܥܒ݁ܰܪ ܠܳܟ݂
ܕ݁ܶܝܢ ܡܶܢ
ܢܳܡܽܘܣܳܐ
ܓ݁ܙܽܘܪܬ݁ܳܟ݂
ܗܘܳܬ݂ ܠܳܗ
ܥܽܘܪܠܽܘܬ݂ܳܐ܂</div>
<div type="v" n="26">ܐܶܢ ܗ݈ܽܘ
ܕ݁ܶܝܢ
ܕ݁ܥܽܘܪܠܽܘܬ݂ܳܐ
ܬ݁ܶܛܰܪ
ܦ݁ܽܘܩܕ݁ܳܢܶܗ
ܕ݁ܢܳܡܽܘܣܳܐ
ܠܳܐ ܗܳܐ
ܥܽܘܪܠܽܘܬ݂ܳܐ
ܡܶܬ݂ܚܰܫܒ݁ܳܐ
ܠܳܗ
ܓ݁ܙܽܘܪܬ݁ܳܐ܂</div>
<div type="v" n="27">ܘܰܬ݁ܕ݂ܽܘܢ
ܥܽܘܪܠܽܘܬ݂ܳܐ
ܕ݁ܡܶܢ ܟ݁ܝܳܢܳܗ
ܓ݁ܳܡܪܳܐ
ܢܳܡܽܘܣܳܐ ܠܳܟ݂
ܕ݁ܒ݂ܰܟ݂ܬ݂ܳܒ݂ܳܐ
ܘܒ݂ܰܓ݂ܙܽܘܪܬ݁ܳܐ
ܥܳܒ݂ܰܪ ܐܰܢ݈ܬ݁
ܥܰܠ
ܢܳܡܽܘܣܳܐ܂</div>
<div type="v" n="28">ܠܳܐ ܗ݈ܘܳܐ
ܓ݁ܶܝܪ ܡܰܢ
ܕ݁ܰܒ݂ܓ݂ܶܠܝܳܐ
ܗܰܘ ܗ݈ܽܘ
ܝܺܗܽܘܕ݂ܳܝܳܐ
ܐܳܦ݂ܠܳܐ
ܐܰܝܕ݂ܳܐ
ܕ݁ܡܶܬ݂ܚܰܙܝܳܐ
ܒ݁ܒ݂ܶܣܪܳܐ
ܓ݁ܙܽܘܪܬ݁ܳܐ܂</div>
<div type="v" n="29">ܐܶܠܳܐ ܗܰܘ
ܗ݈ܽܘ
ܝܺܗܽܘܕ݂ܳܝܳܐ
ܐܰܝܢܳܐ
ܕ݁ܰܒ݂ܟ݂ܶܣܝܳܐ
ܗܽܘ
ܘܰܓ݂ܙܽܘܪܬ݁ܳܐ
ܐܰܝܕ݂ܳܐ
ܕ݁ܰܕ݂ܠܶܒ݁ܳܐ
ܗ݈ܝ ܒ݁ܪܽܘܚ
ܘܠܳܐ
ܒ݁ܰܟ݂ܬ݂ܳܒ݂ܳܐ
ܐܰܝܕ݂ܳܐ
ܕ݁ܬ݂ܶܫܒ݁ܽܘܚܬ݁ܳܗ
ܠܳܐ ܗ݈ܘܳܬ݂
ܡܶܢ ܒ݁ܢܰܝ
ܐ݈ܢܳܫܳܐ ܐܶܠܳܐ
ܡܶܢ ܐܰܠܳܗܳܐ܂</div>
</div>
<div type="ch" n="3">
<div type="title" n="title"> ܀ ܕܠܘܬ
ܪ̈ܗܘܡܢܐ ܓܓ </div>
<div type="v" n="1">ܡܳܢܳܐ ܗ݈ܝ
ܗܳܟ݂ܺܝܠ
ܝܰܬ݁ܺܝܪܽܘܬ݂ܶܗ
ܕ݁ܺܝܗܽܘܕ݂ܳܝܳܐ
ܐܰܘ ܡܳܢܳܐ
ܝܽܘܬ݂ܪܳܢܳܗ
ܕ݁ܰܓ݂ܙܽܘܪܬ݁ܳܐ܂</div>
<div type="v" n="2">ܣܰܓ݁ܺܝ
ܒ݁ܟ݂ܽܠ ܡܶܕ݁ܶܡ
ܠܽܘܩܕ݂ܰܡ
ܕ݁ܶܐܬ݂ܗܰܝܡܰܢ
ܡܶܠܰܘܗ݈ܝ
ܕ݁ܰܐܠܳܗܳܐ܂</div>
<div type="v" n="3">ܐܶܢ
ܡܶܢܗܽܘܢ ܓ݁ܶܝܪ
ܠܳܐ ܗܰܝܡܶܢܘ
ܕ݁ܰܠܡܳܐ
ܒ݁ܰܕ݂ܠܳܐ
ܗܰܝܡܶܢܘ
ܗܰܝܡܳܢܽܘܬ݂ܶܗ
ܕ݁ܰܐܠܳܗܳܐ
ܒ݁ܰܛܶܠܘ܂</div>
<div type="v" n="4">ܚܳܣ
ܐܺܝܬ݂ܰܘܗ݈ܝ
ܓ݁ܶܝܪ ܐܰܠܳܗܳܐ
ܫܰܪܺܝܪܳܐ
ܘܟ݂ܽܠ ܒ݁ܰܪܢܳܫ
ܕ݁ܰܓ݁ܳܠ
ܐܰܝܟ݁ܰܢܳܐ
ܕ݁ܰܟ݂ܬ݂ܺܝܒ݂
ܕ݁ܬ݂ܶܗܘܶܐ
ܟ݁ܺܐܝܢ
ܒ݁ܡܶܠܰܝܟ݁
ܘܬ݂ܶܙܟ݁ܶܐ
ܟ݁ܰܕ݂
ܕ݁ܳܝܢܺܝܢ
ܠܳܟ݂܂</div>
<div type="v" n="5">ܐܶܢ ܕ݁ܶܝܢ
ܥܰܘܠܰܢ
ܟ݁ܺܐܢܽܘܬ݂ܶܗ
ܕ݁ܰܐܠܳܗܳܐ
ܡܩܺܝܡ ܡܳܢܳܐ
ܢܺܐܡܰܪ ܠܡܳܐ
ܥܰܘܳܠ ܗ݈ܽܘ
ܐܰܠܳܗܳܐ
ܕ݁ܡܰܝܬ݁ܶܐ
ܪܽܘܓ݂ܙܶܗ
ܐܰܝܟ݂
ܒ݁ܰܪܢܳܫܳܐ ܗܽܘ
ܡܡܰܠܶܠ
ܐ݈ܢܳܐ܂</div>
<div type="v" n="6">ܚܳܣ ܘܶܐܢ
ܠܳܐ ܐܰܝܟ݁ܰܢܳܐ
ܢܕ݂ܽܘܢ
ܐܰܠܳܗܳܐ
ܠܥܳܠܡܳܐ܂</div>
<div type="v" n="7">ܐܶܢ ܓ݁ܶܝܪ
ܫܪܳܪܶܗ
ܕ݁ܰܐܠܳܗܳܐ
ܐܶܬ݂ܝܰܬ݁ܰܪ
ܒ݁ܕ݂ܰܓ݁ܳܠܽܘܬ݂ܝ
ܠܬ݂ܶܫܒ݁ܽܘܚܬ݁ܶܗ
ܕ݁ܺܝܠܶܗ
ܠܡܳܢܳܐ
ܗܳܟ݂ܺܝܠ ܐܶܢܳܐ
ܐܰܝܟ݂ ܚܰܛܳܝܳܐ
ܡܶܬ݁ܬ݁ܕ݂ܺܝܢ
ܐ݈ܢܳܐ܂</div>
<div type="v" n="8">ܐܰܘ
ܕ݁ܰܠܡܳܐ ܐܰܝܟ݂
ܕ݁ܰܡܓ݂ܰܕ݁ܦ݂ܺܝܢ
ܥܠܰܝܢ
ܘܳܐܡܪܺܝܢ
ܕ݁ܳܐܡܪܺܝܢܰܢ
ܕ݁ܢܶܥܒ݁ܶܕ݂
ܒ݁ܺܝܫܳܬ݂ܳܐ
ܕ݁ܢܺܐܬ݂ܝܳܢ
ܛܳܒ݂ܳܬ݂ܳܐ
ܗܳܢܽܘܢ
ܕ݁ܕ݂ܺܝܢܗܽܘܢ
ܢܛܺܝܪ ܗ݈ܽܘ
ܠܟ݂ܺܐܢܽܘܬ݂ܳܐ܂</div>
<div type="v" n="9">ܡܳܢܳܐ
ܗܳܟ݂ܺܝܠ
ܐܰܚܺܝܕ݂ܺܝܢܰܢ
ܝܰܬ݁ܺܝܪܳܐ
ܕ݁ܩܰܕ݁ܶܡܢ
ܦ݁ܣܰܩܢ ܥܰܠ
ܝܺܗܽܘܕ݂ܳܝܶܐ
ܘܥܰܠ ܐܰܪܡܳܝܶܐ
ܕ݁ܰܬ݂ܚܶܝܬ݂
ܚܛܺܝܬ݂ܳܐ
ܐܶܢܽܘܢ
ܟ݁ܽܠܗܽܘܢ܂</div>
<div type="v" n="10">ܐܰܝܟ݂
ܕ݁ܰܟ݂ܬ݂ܺܝܒ݂
ܕ݁ܠܰܝܬ݁
ܟ݁ܺܐܢܳܐ
ܐܳܦ݂ܠܳܐ
ܚܰܕ݂܂</div>
<div type="v" n="11">ܘܠܳܐ
ܕ݁ܡܶܣܬ݁ܰܟ݁ܰܠ
ܘܠܳܐ ܕ݁ܒ݂ܳܥܶܐ
ܠܰܐܠܳܗܳܐ܂</div>
<div type="v" n="12">ܟ݁ܽܠܗܽܘܢ
ܣܛܰܘ
ܐܰܟ݂ܚܕ݂ܳܐ
ܘܶܐܣܬ݁ܠܺܝܘ
ܘܠܰܝܬ݁
ܕ݁ܥܳܒ݂ܶܕ݂
ܛܳܒ݂ܬ݂ܳܐ
ܐܳܦ݂ܠܳܐ
ܚܰܕ݂܂</div>
<div type="v" n="13">ܩܰܒ݂ܪܶܐ
ܦ݁ܬ݂ܺܝܚܶܐ
ܓ݁ܰܓ݁ܪܳܬ݂ܗܽܘܢ
ܘܠܶܫܳܢܰܝܗܽܘܢ
ܢܰܟ݁ܽܘܠܬ݂ܳܢܺܝܢ
ܘܚܶܡܬ݂ܳܐ
ܕ݁ܶܐܣܦ݁ܶܣ
ܬ݁ܚܶܝܬ݂
ܣܶܦ݂ܘܳܬ݂ܗܽܘܢ܂</div>
<div type="v" n="14">ܦ݁ܽܘܡܗܽܘܢ
ܡܠܶܐ ܠܰܘܛܬ݂ܳܐ
ܘܡܶܪܬ݂ܳܐ܂</div>
<div type="v" n="15">ܘܪܶܓ݂ܠܰܝܗܽܘܢ
ܩܰܠܺܝܠܳܢ
ܠܡܶܐܫܰܕ݂
ܕ݁ܡܳܐ܂</div>
<div type="v" n="16">ܫܚܳܩܳܐ
ܘܕ݂ܽܘܘܳܢܳܐ
ܒ݁ܽܐܘܪܚܳܬ݂ܗܽܘܢ܂</div>
<div type="v" n="17">ܘܽܐܘܪܚܳܐ
ܕ݁ܰܫܠܳܡܳܐ ܠܳܐ
ܝܺܕ݂ܰܥܘ܂</div>
<div type="v" n="18">ܘܕ݂ܶܚܠܬ݂ܶܗ
ܕ݁ܰܐܠܳܗܳܐ
ܠܰܝܬ݁ ܩܕ݂ܳܡ
ܥܰܝܢܰܝܗܽܘܢ܂</div>
<div type="v" n="19">ܝܳܕ݂ܥܺܝܢܰܢ
ܕ݁ܶܝܢ
ܕ݁ܡܶܕ݁ܶܡ
ܕ݁ܶܐܡܰܪ
ܢܳܡܽܘܣܳܐ
ܠܰܐܝܠܶܝܢ
ܕ݁ܰܒ݂ܢܳܡܽܘܣܳܐ
ܐܶܢܽܘܢ ܐܶܡܰܪ
ܕ݁ܟ݂ܽܠ ܦ݁ܽܘܡ
ܢܶܣܬ݁ܟ݂ܰܪ
ܘܥܳܠܡܳܐ
ܟ݁ܽܠܶܗ
ܢܶܬ݂ܚܰܝܰܒ݂
ܠܰܐܠܳܗܳܐ܂</div>
<div type="v" n="20">ܡܶܛܽܠ
ܕ݁ܡܶܢ
ܥܒ݂ܳܕ݂ܰܘܗ݈ܝ
ܕ݁ܢܳܡܽܘܣܳܐ
ܠܳܐ
ܡܶܙܕ݁ܰܕ݁ܰܩ
ܟ݁ܽܠ ܒ݁ܣܰܪ
ܩܕ݂ܳܡܰܘܗ݈ܝ
ܡܶܢ ܢܳܡܽܘܣܳܐ
ܓ݁ܶܝܪ
ܐܶܬ݂ܝܰܕ݂ܥܰܬ݂
ܚܛܺܝܬ݂ܳܐ܂</div>
<div type="v" n="21">ܗܳܫܳܐ
ܕ݁ܶܝܢ ܕ݁ܠܳܐ
ܢܳܡܽܘܣܳܐ
ܟ݁ܺܐܢܽܘܬ݂ܶܗ
ܕ݁ܰܐܠܳܗܳܐ
ܐܶܬ݂ܓ݁ܰܠܝܰܬ݂
ܘܡܰܣܗܶܕ݂
ܥܠܶܝܗ ܗܽܘ
ܢܳܡܽܘܣܳܐ
ܘܰܢܒ݂ܺܝܶܐ܂</div>
<div type="v" n="22">ܟ݁ܺܐܢܽܘܬ݂ܶܗ
ܕ݁ܶܝܢ
ܕ݁ܰܐܠܳܗܳܐ
ܒ݁ܝܰܕ݂
ܗܰܝܡܳܢܽܘܬ݂ܳܐ
ܗ݈ܝ ܕ݁ܝܶܫܽܘܥ
ܡܫܺܝܚܳܐ
ܠܟ݂ܽܠܢܳܫ ܐܳܦ݂
ܥܰܠ ܟ݁ܽܠܢܳܫ
ܕ݁ܰܡܗܰܝܡܶܢ
ܒ݁ܶܗ ܠܰܝܬ݁
ܓ݁ܶܝܪ
ܦ݁ܽܘܪܫܳܢܳܐ܂</div>
<div type="v" n="23">ܡܶܛܽܠ
ܕ݁ܟ݂ܽܠܗܽܘܢ
ܚܛܰܘ
ܘܚܰܣܺܝܪܺܝܢ
ܡܶܢ
ܬ݁ܶܫܒ݁ܽܘܚܬ݁ܶܗ
ܕ݁ܰܐܠܳܗܳܐ܂</div>
<div type="v" n="24">ܘܡܶܙܕ݁ܰܕ݁ܩܺܝܢ
ܒ݁ܛܰܝܒ݁ܽܘܬ݂ܳܐ
ܡܰܓ݁ܳܢ
ܘܰܒ݂ܦ݂ܽܘܪܩܳܢܳܐ
ܕ݁ܺܐܝܬ݂ܰܘܗ݈ܝ
ܒ݁ܝܶܫܽܘܥ
ܡܫܺܝܚܳܐ܂</div>
<div type="v" n="25">ܗܳܢܳܐ
ܕ݁ܩܰܕ݁ܶܡ
ܣܳܡܶܗ ܐܰܠܳܗܳܐ
ܚܽܘܣܳܝܳܐ
ܒ݁ܗܰܝܡܳܢܽܘܬ݂ܳܐ
ܕ݁ܰܕ݂ܡܶܗ
ܡܶܛܽܠ ܚܛܳܗܰܝܢ
ܕ݁ܡܶܢ ܩܕ݂ܺܝܡ
ܚܛܰܝܢ܂</div>
<div type="v" n="26">ܒ݁ܰܐܬ݂ܪܳܐ
ܕ݁ܝܰܗ݈ܒ݂ ܠܰܢ
ܐܰܠܳܗܳܐ
ܒ݁ܡܰܓ݁ܪܰܬ݂
ܪܽܘܚܶܗ
ܠܬ݂ܰܚܘܺܝܬ݂ܳܐ
ܕ݁ܟ݂ܺܐܢܽܘܬ݂ܶܗ
ܕ݁ܰܒ݂ܙܰܒ݂ܢܳܐ
ܗܳܢܳܐ ܕ݁ܗܽܘ
ܢܶܗܘܶܐ
ܟ݁ܺܐܢܳܐ
ܘܰܢܙܰܕ݁ܶܩ
ܒ݁ܟ݂ܺܐܢܽܘܬ݂ܳܐ
ܠܡܰܢ
ܕ݁ܰܒ݂ܗܰܝܡܳܢܽܘܬ݂ܳܐ
ܗܽܘ ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ܂</div>
<div type="v" n="27">ܐܰܝܟ݁ܰܘ
ܗܳܟ݂ܺܝܠ
ܫܽܘܒ݂ܗܳܪܳܐ
ܐܶܬ݂ܒ݁ܰܛܰܠ
ܠܶܗ ܒ݁ܰܐܝܢܳܐ
ܢܳܡܽܘܣܳܐ
ܕ݁ܰܥܒ݂ܳܕ݂ܶܐ
ܠܳܐ ܐܶܠܳܐ
ܒ݁ܢܳܡܽܘܣܳܐ
ܕ݁ܗܰܝܡܳܢܽܘܬ݂ܳܐ܂</div>
<div type="v" n="28">ܡܶܬ݂ܪܰܥܶܝܢܰܢ
ܗܳܟ݂ܺܝܠ
ܕ݁ܰܒ݂ܗܰܝܡܳܢܽܘܬ݂ܳܐ
ܗܽܘ
ܡܶܙܕ݁ܰܕ݁ܰܩ
ܒ݁ܰܪܢܳܫܳܐ
ܘܠܳܐ
ܒ݁ܰܥܒ݂ܳܕ݂ܶܐ
ܕ݁ܢܳܡܽܘܣܳܐ܂</div>
<div type="v" n="29">ܠܡܳܐ
ܓ݁ܶܝܪ ܐܰܠܳܗܳܐ
ܕ݁ܺܝܗܽܘܕ݂ܳܝܶܐ
ܗ݈ܘ ܒ݁ܰܠܚܽܘܕ݂
ܘܰܕ݂ܥܰܡ݈ܡܶܐ
ܠܳܐ ܐܺܝܢ ܐܳܦ݂
ܕ݁ܥܰܡ݈ܡܶܐ܂</div>
<div type="v" n="30">ܡܶܛܽܠ
ܕ݁ܚܰܕ݂ ܗ݈ܽܘ
ܐܰܠܳܗܳܐ
ܕ݁ܰܡܙܰܕ݁ܶܩ
ܓ݁ܙܽܘܪܬ݁ܳܐ
ܒ݁ܗܰܝܡܳܢܽܘܬ݂ܳܐ
ܐܳܦ݂
ܥܽܘܪܠܽܘܬ݂ܳܐ
ܒ݁ܳܗ
ܒ݁ܗܰܝܡܳܢܽܘܬ݂ܳܐ܂</div>
<div type="v" n="31">ܠܡܳܐ
ܗܳܟ݂ܺܝܠ
ܢܳܡܽܘܣܳܐ ܗܽܘ
ܡܒ݂ܰܛܠܺܝܢܰܢ
ܒ݁ܗܰܝܡܳܢܽܘܬ݂ܳܐ
ܚܳܣ ܐܶܠܳܐ
ܢܳܡܽܘܣܳܐ ܗܽܘ
ܡܩܺܝܡܺܝܢܰܢ܂</div>
</div>
<div type="ch" n="4">
<div type="title" n="title"> ܀ ܕܠܘܬ
ܪ̈ܗܘܡܢܐ ܕܕ </div>
<div type="v" n="1">ܡܳܢܳܐ
ܗܳܟ݂ܺܝܠ
ܐܳܡܪܺܝܢܰܢ ܥܰܠ
ܐܰܒ݂ܪܳܗܳܡ
ܪܺܫܳܐ
ܕ݁ܰܐܒ݂ܳܗܳܬ݂ܳܐ
ܕ݁ܶܐܫܟ݁ܰܚ
ܒ݁ܰܒ݂ܣܰܪ܂</div>
<div type="v" n="2">ܐܶܠܽܘ
ܓ݁ܶܝܪ
ܐܰܒ݂ܪܳܗܳܡ ܡܶܢ
ܥܒ݂ܳܕ݂ܶܐ
ܐܶܙܕ݁ܰܕ݁ܰܩ
ܗ݈ܘܳܐ ܐܺܝܬ݂
ܗ݈ܘܳܐ ܠܶܗ
ܫܽܘܒ݂ܗܳܪܳܐ
ܐܶܠܳܐ ܠܳܐ
ܠܘܳܬ݂
ܐܰܠܳܗܳܐ܂</div>
<div type="v" n="3">ܡܳܢܳܐ
ܓ݁ܶܝܪ ܐܶܡܰܪ
ܟ݁ܬ݂ܳܒ݂ܳܐ
ܕ݁ܗܰܝܡܶܢ
ܐܰܒ݂ܪܳܗܳܡ
ܠܰܐܠܳܗܳܐ
ܘܶܐܬ݂ܚܰܫܒ݁ܰܬ݂
ܠܶܗ
ܠܙܰܕ݁ܺܝܩܽܘ܂</div>
<div type="v" n="4">ܠܡܰܢ
ܕ݁ܦ݂ܳܠܰܚ
ܕ݁ܶܝܢ ܠܳܐ
ܡܶܬ݂ܚܫܶܒ݂ ܠܶܗ
ܐܰܓ݂ܪܶܗ ܐܰܝܟ݂
ܕ݁ܰܒ݂ܛܰܝܒ݁ܽܘ
ܐܶܠܳܐ ܐܰܝܟ݂
ܡܰܢ
ܕ݁ܡܶܬ݁ܬ݁ܚܺܝܒ݂
ܠܶܗ܂</div>
<div type="v" n="5">ܠܗܰܘ ܕ݁ܶܝܢ
ܕ݁ܠܳܐ ܦ݁ܠܰܚ
ܐܶܠܳܐ ܗܰܝܡܶܢ
ܒ݁ܰܠܚܽܘܕ݂
ܒ݁ܡܰܢ
ܕ݁ܰܡܙܰܕ݁ܶܩ
ܠܚܰܛܳܝܶܐ
ܡܶܬ݂ܚܰܫܒ݁ܳܐ
ܠܶܗ
ܗܰܝܡܳܢܽܘܬ݂ܶܗ
ܠܟ݂ܺܐܢܽܘ܂</div>
<div type="v" n="6">ܐܰܝܟ݁ܰܢܳܐ
ܕ݁ܳܐܦ݂
ܕ݁ܰܘܺܝܕ݂
ܐܶܡܰܪ ܥܰܠ
ܛܽܘܒ݂ܶܗ
ܕ݁ܓ݂ܰܒ݂ܪܳܐ
ܐܰܝܢܳܐ
ܕ݁ܰܐܠܳܗܳܐ
ܚܳܫܶܒ݂ ܠܶܗ
ܙܰܕ݁ܺܝܩܽܘܬ݂ܳܐ
ܕ݁ܠܳܐ
ܥܒ݂ܳܕ݂ܶܐ
ܟ݁ܰܕ݂ ܐܳܡܰܪ܂</div>
<div type="v" n="7">ܕ݁ܛܽܘܒ݂ܰܝܗܽܘܢ
ܠܰܐܝܠܶܝܢ
ܕ݁ܶܐܫܬ݁ܒ݂ܶܩ
ܠܗܽܘܢ
ܥܰܘܠܗܽܘܢ
ܘܶܐܬ݂ܟ݁ܰܣܺܝܘ
ܚܛܳܗܰܝܗܽܘܢ܂</div>
<div type="v" n="8">ܘܛܽܘܒ݂ܰܘܗ݈ܝ
ܠܓ݂ܰܒ݂ܪܳܐ
ܕ݁ܠܳܐ
ܢܶܚܫܽܘܒ݂ ܠܶܗ
ܐܰܠܳܗܳܐ
ܚܛܺܝܬ݂ܶܗ܂</div>
<div type="v" n="9">ܗܳܢܳܐ
ܗܳܟ݂ܺܝܠ
ܛܽܘܒ݂ܳܐ ܥܰܠ
ܓ݁ܙܽܘܪܬ݁ܳܐ
ܗܽܘ ܐܰܘ ܥܰܠ
ܥܽܘܪܠܽܘܬ݂ܳܐ
ܐܳܡܪܺܝܢܰܢ
ܓ݁ܶܝܪ
ܕ݁ܶܐܬ݂ܚܰܫܒ݁ܰܬ݂
ܠܰܐܒ݂ܪܳܗܳܡ
ܗܰܝܡܳܢܽܘܬ݂ܶܗ
ܠܟ݂ܺܐܢܽܘ܂</div>
<div type="v" n="10">ܐܰܝܟ݁ܰܢܳܐ
ܗܳܟ݂ܺܝܠ
ܐܶܬ݂ܚܰܫܒ݁ܰܬ݂
ܠܶܗ
ܒ݁ܰܓ݂ܙܽܘܪܬ݁ܳܐ
ܐܰܘ
ܒ݁ܥܽܘܪܠܽܘܬ݂ܳܐ
ܠܳܐ ܗ݈ܘܳܐ
ܒ݁ܰܓ݂ܙܽܘܪܬ݁ܳܐ
ܐܶܠܳܐ
ܒ݁ܥܽܘܪܠܽܘܬ݂ܳܐ܂</div>
<div type="v" n="11">ܐܳܬ݂ܳܐ
ܗܽܘ ܓ݁ܶܝܪ
ܫܰܩܠܳܗ
ܠܰܓ݂ܙܽܘܪܬ݁ܳܐ
ܘܚܳܬ݂ܡܳܐ
ܕ݁ܟ݂ܺܐܢܽܘܬ݂ܳܐ
ܕ݁ܗܰܝܡܳܢܽܘܬ݂ܶܗ
ܕ݁ܰܒ݂ܥܽܘܪܠܽܘܬ݂ܳܐ
ܕ݁ܢܶܗܘܶܐ
ܐܰܒ݂ܳܐ
ܠܟ݂ܽܠܗܽܘܢ
ܐܰܝܠܶܝܢ
ܕ݁ܰܡܗܰܝܡܢܺܝܢ
ܡܶܢ
ܥܽܘܪܠܽܘܬ݂ܳܐ
ܕ݁ܬ݂ܶܬ݂ܚܫܶܒ݂
ܐܳܦ݂ ܠܗܽܘܢ
ܠܟ݂ܺܐܢܽܘ܂</div>
<div type="v" n="12">ܘܰܐܒ݂ܳܐ
ܠܰܓ݂ܙܽܘܪܬ݁ܳܐ
ܠܳܐ ܗ݈ܘܳܐ
ܠܰܐܝܠܶܝܢ
ܕ݁ܡܶܢ
ܓ݁ܙܽܘܪܬ݁ܳܐ
ܐܶܢܽܘܢ
ܒ݁ܰܠܚܽܘܕ݂
ܐܶܠܳܐ ܐܳܦ݂
ܠܰܐܝܠܶܝܢ
ܕ݁ܫܳܠܡܺܝܢ
ܠܥܶܩܒ݂ܳܬ݂ܳܐ
ܕ݁ܗܰܝܡܳܢܽܘܬ݂ܳܐ
ܕ݁ܥܽܘܪܠܽܘܬ݂ܳܐ
ܕ݁ܰܐܒ݂ܽܘܢ
ܐܰܒ݂ܪܳܗܳܡ܂</div>
<div type="v" n="13">ܠܳܐ ܗ݈ܘܳܐ
ܓ݁ܶܝܪ
ܒ݁ܢܳܡܽܘܣܳܐ
ܗܘܳܐ
ܡܽܘܠܟ݁ܳܢܳܐ
ܠܰܐܒ݂ܪܳܗܳܡ
ܘܰܠܙܰܪܥܶܗ
ܕ݁ܢܶܗܘܶܐ
ܝܳܪܬ݁ܳܐ
ܠܥܳܠܡܳܐ ܐܶܠܳܐ
ܒ݁ܟ݂ܺܐܢܽܘܬ݂ܳܐ
ܕ݁ܗܰܝܡܳܢܽܘܬ݂ܶܗ܂</div>
<div type="v" n="14">ܐܶܠܽܘ
ܓ݁ܶܝܪ ܗܳܠܶܝܢ
ܕ݁ܡܶܢ
ܢܳܡܽܘܣܳܐ ܗܘܰܘ
ܝܳܪܬ݁ܶܐ
ܣܪܺܝܩܳܐ
ܗ݈ܘܳܬ݂
ܗܰܝܡܳܢܽܘܬ݂ܳܐ
ܘܰܡܒ݂ܰܛܰܠ
ܗ݈ܘܳܐ
ܡܽܘܠܟ݁ܳܢܳܐ܂</div>
<div type="v" n="15">ܢܳܡܽܘܣܳܐ
ܓ݁ܶܝܪ
ܡܰܥܒ݁ܕ݂ܳܢܳܐ
ܗܽܘ
ܕ݁ܪܽܘܓ݂ܙܳܐ
ܟ݁ܰܪ ܕ݁ܠܰܝܬ݁
ܓ݁ܶܝܪ
ܢܳܡܽܘܣܳܐ
ܐܳܦ݂ܠܳܐ ܥܒ݂ܳܪ
ܢܳܡܽܘܣܳܐ܂</div>
<div type="v" n="16">ܡܶܛܽܠ
ܗܳܢܳܐ
ܒ݁ܗܰܝܡܳܢܽܘܬ݂ܳܐ
ܕ݁ܰܒ݂ܛܰܝܒ݁ܽܘܬ݂ܳܐ
ܢܶܙܕ݁ܰܕ݁ܰܩ
ܘܢܶܗܘܶܐ
ܫܰܪܺܝܪ
ܡܽܘܠܟ݁ܳܢܳܐ
ܠܟ݂ܽܠܶܗ
ܙܰܪܥܶܗ ܠܳܐ
ܠܰܐܝܢܳܐ ܕ݁ܡܶܢ
ܢܳܡܽܘܣܳܐ ܗܽܘ
ܒ݁ܰܠܚܽܘܕ݂
ܐܶܠܳܐ ܐܳܦ݂
ܠܰܐܝܢܳܐ ܕ݁ܡܶܢ
ܗܰܝܡܳܢܽܘܬ݂ܳܐ
ܗܽܘ
ܕ݁ܰܐܒ݂ܪܳܗܳܡ
ܕ݁ܺܐܝܬ݂ܰܘܗ݈ܝ
ܐܰܒ݂ܳܐ
ܕ݁ܟ݂ܽܠܰܢ܂</div>
<div type="v" n="17">ܐܰܝܟ݁ܰܢܳܐ
ܕ݁ܰܟ݂ܬ݂ܺܝܒ݂
ܕ݁ܣܳܡܬ݁ܳܟ݂
ܐܰܒ݂ܳܐ
ܠܣܽܘܓ݂ܳܐܐ
ܕ݁ܥܰܡ݈ܡܶܐ
ܩܕ݂ܳܡ ܐܰܠܳܗܳܐ
ܗܰܘ
ܕ݁ܗܰܝܡܶܢܬ݁
ܒ݁ܶܗ ܕ݁ܡܰܚܶܐ
ܡܺܝܬ݂ܶܐ
ܘܩܳܪܶܐ
ܠܰܐܝܠܶܝܢ
ܕ݁ܠܳܐ
ܐܺܝܬ݂ܰܝܗܽܘܢ
ܐܰܝܟ݂
ܐܺܝܬ݂ܰܝܗܽܘܢ܂</div>
<div type="v" n="18">ܘܰܕ݂ܠܳܐ
ܣܰܒ݂ܪܳܐ
ܠܣܰܒ݂ܪܳܐ
ܗܰܝܡܶܢ
ܕ݁ܢܶܗܘܶܐ
ܐܰܒ݂ܳܐ
ܠܣܽܘܓ݂ܳܐܐ
ܕ݁ܥܰܡ݈ܡܶܐ
ܐܰܝܟ݂
ܕ݁ܰܟ݂ܬ݂ܺܝܒ݂
ܕ݁ܗܳܟ݂ܰܢܳܐ
ܢܶܗܘܶܐ
ܙܰܪܥܳܟ݂܂</div>
<div type="v" n="19">ܘܠܳܐ
ܐܶܬ݂ܟ݁ܪܰܗ
ܒ݁ܗܰܝܡܳܢܽܘܬ݂ܶܗ
ܟ݁ܰܕ݂
ܡܶܬ݂ܒ݁ܰܩܶܐ
ܒ݁ܦ݂ܰܓ݂ܪܶܗ
ܡܺܝܬ݂ܳܐ
ܕ݁ܰܗܘܳܐ ܒ݁ܰܪ
ܡܳܐܐ ܫܢܺܝܢ
ܘܰܒ݂ܡܰܪܒ݁ܥܳܐ
ܡܺܝܬ݂ܳܐ
ܕ݁ܣܰܪܳܐ܂</div>
<div type="v" n="20">ܘܰܒ݂ܡܽܘܠܟ݁ܳܢܳܐ
ܕ݁ܰܐܠܳܗܳܐ ܠܳܐ
ܐܶܬ݂ܦ݁ܰܠܰܓ݂
ܐܰܝܟ݂ ܚܣܺܝܪ
ܗܰܝܡܳܢܽܘܬ݂ܳܐ
ܐܶܠܳܐ
ܐܶܬ݂ܚܰܝܰܠ
ܒ݁ܗܰܝܡܳܢܽܘܬ݂ܳܐ
ܘܝܰܗ݈ܒ݂
ܬ݁ܶܫܒ݁ܽܘܚܬ݁ܳܐ
ܠܰܐܠܳܗܳܐ܂</div>
<div type="v" n="21">ܘܰܐܫܰܪ
ܕ݁ܡܶܕ݁ܶܡ
ܕ݁ܰܡܠܰܟ݂ ܠܶܗ
ܐܰܠܳܗܳܐ
ܡܶܫܟ݁ܰܚ
ܠܡܶܓ݂ܡܰܪ܂</div>
<div type="v" n="22">ܡܶܛܽܠ
ܗܳܢܳܐ
ܐܶܬ݂ܚܰܫܒ݁ܰܬ݂
ܠܶܗ
ܠܟ݂ܺܐܢܽܘ܂</div>
<div type="v" n="23">ܘܠܳܐ
ܗ݈ܘܳܐ
ܡܶܛܽܠܳܬ݂ܶܗ
ܒ݁ܰܠܚܽܘܕ݂
ܐܶܬ݂ܟ݁ܰܬ݂ܒ݁ܰܬ݂
ܗܳܕ݂ܶܐ
ܕ݁ܶܐܬ݂ܚܰܫܒ݁ܰܬ݂
ܗܰܝܡܳܢܽܘܬ݂ܶܗ
ܠܟ݂ܺܐܢܽܘ܂</div>
<div type="v" n="24">ܐܶܠܳܐ
ܐܳܦ݂
ܡܶܛܽܠܳܬ݂ܰܢ
ܕ݁ܳܐܦ݂ܠܰܢ
ܥܬ݂ܺܝܕ݂ ܗ݈ܽܘ
ܕ݁ܢܶܚܫܽܘܒ݂
ܐܰܝܠܶܝܢ
ܕ݁ܗܰܝܡܶܢܢ
ܒ݁ܡܰܢ
ܕ݁ܰܐܩܺܝܡ
ܠܡܳܪܰܢ ܝܶܫܽܘܥ
ܡܫܺܝܚܳܐ ܡܶܢ
ܒ݁ܶܝܬ݂
ܡܺܝܬ݂ܶܐ܂</div>
<div type="v" n="25">ܕ݁ܗܽܘ
ܐܶܫܬ݁ܠܶܡ
ܡܶܛܽܠ ܚܛܳܗܰܝܢ
ܘܩܳܡ ܡܶܛܽܠ
ܕ݁ܰܢܙܰܕ݁ܩܰܢ܂</div>
</div>
<div type="ch" n="5">
<div type="title" n="title"> ܀ ܕܠܘܬ
ܪ̈ܗܘܡܢܐ ܗܗ </div>
<div type="v" n="1">ܡܶܛܽܠ
ܕ݁ܶܐܙܕ݁ܰܕ݁ܰܩܢ
ܗܳܟ݂ܺܝܠ
ܒ݁ܗܰܝܡܳܢܽܘܬ݂ܳܐ
ܢܶܗܘܶܐ ܠܰܢ
ܫܠܳܡܳܐ ܠܘܳܬ݂
ܐܰܠܳܗܳܐ
ܒ݁ܡܳܪܰܢ
ܝܶܫܽܘܥ
ܡܫܺܝܚܳܐ܂</div>
<div type="v" n="2">ܕ݁ܒ݂ܶܗ
ܐܶܬ݂ܩܰܪܰܒ݂ܢ
ܒ݁ܗܰܝܡܳܢܽܘܬ݂ܳܐ
ܠܛܰܝܒ݁ܽܘܬ݂ܳܐ
ܗܳܕ݂ܶܐ ܕ݁ܒ݂ܳܗ
ܩܳܝܡܺܝܢܰܢ
ܘܡܶܫܬ݁ܰܒ݂ܗܪܺܝܢܰܢ
ܒ݁ܣܰܒ݂ܪܳܐ
ܕ݁ܬ݂ܶܫܒ݁ܽܘܚܬ݁ܶܗ
ܕ݁ܰܐܠܳܗܳܐ܂</div>
<div type="v" n="3">ܘܠܳܐ
ܗܳܟ݂ܰܢܳܐ
ܒ݁ܰܠܚܽܘܕ݂
ܐܶܠܳܐ ܐܳܦ݂
ܒ݁ܽܐܘܠܨܳܢܺܝܢ
ܡܶܫܬ݁ܰܒ݂ܗܪܺܝܢܰܢ
ܕ݁ܝܳܕ݂ܥܺܝܢܰܢ
ܕ݁ܽܐܘܠܨܳܢܳܐ
ܡܣܰܝܒ݁ܪܳܢܽܘܬ݂ܳܐ
ܓ݁ܳܡܰܪ ܒ݁ܰܢ܂</div>
<div type="v" n="4">ܘܰܡܣܰܝܒ݁ܪܳܢܽܘܬ݂ܳܐ
ܒ݁ܽܘܩܝܳܐ
ܘܒ݂ܽܘܩܝܳܐ
ܣܰܒ݂ܪܳܐ܂</div>
<div type="v" n="5">ܣܰܒ݂ܪܳܐ
ܕ݁ܶܝܢ ܠܳܐ
ܡܰܒ݂ܗܶܬ݂
ܡܶܛܽܠ
ܕ݁ܚܽܘܒ݁ܶܗ
ܕ݁ܰܐܠܳܗܳܐ
ܡܫܰܦ݁ܰܥ ܥܰܠ
ܠܶܒ݁ܰܘܳܬ݂ܰܢ
ܒ݁ܪܽܘܚܳܐ
ܕ݁ܩܽܘܕ݂ܫܳܐ
ܕ݁ܶܐܬ݂ܝܰܗܒ݁ܰܬ݂
ܠܰܢ܂</div>
<div type="v" n="6">ܐܶܢ ܕ݁ܶܝܢ
ܡܫܺܝܚܳܐ ܡܶܛܽܠ
ܟ݁ܪܺܝܗܽܘܬ݂ܰܢ
ܒ݁ܙܰܒ݂ܢܳܐ
ܗܳܢܳܐ ܚܠܳܦ݂
ܪܰܫܺܝܥܶܐ
ܡܺܝܬ݂܂</div>
<div type="v" n="7">ܠܡܰܚܣܶܢ
ܓ݁ܶܝܪ ܐ݈ܢܳܫ
ܚܠܳܦ݂
ܪܰܫܺܝܥܶܐ
ܡܳܐܶܬ݂ ܚܠܳܦ݂
ܛܳܒ݂ܶܐ ܓ݁ܶܝܪ
ܛܳܟ݂ ܡܰܡܪܰܚ
ܐ݈ܢܳܫ
ܠܰܡܡܳܬ݂܂</div>
<div type="v" n="8">ܗܳܪܟ݁ܳܐ
ܡܚܰܘܶܐ
ܐܰܠܳܗܳܐ
ܚܽܘܒ݁ܶܗ
ܕ݁ܰܠܘܳܬ݂ܰܢ
ܕ݁ܶܐܢ ܟ݁ܰܕ݂
ܚܰܛܳܝܶܐ
ܐܺܝܬ݂ܰܝܢ
ܗ݈ܘܰܝܢ
ܡܫܺܝܚܳܐ
ܚܠܳܦ݂ܰܝܢ
ܡܺܝܬ݂܂</div>
<div type="v" n="9">ܟ݁ܡܳܐ
ܗܳܟ݂ܺܝܠ
ܝܰܬ݁ܺܝܪܳܐܝܺܬ݂
ܢܶܙܕ݁ܰܕ݁ܰܩ
ܗܳܫܳܐ
ܒ݁ܰܕ݂ܡܶܗ
ܘܒ݂ܶܗ
ܢܶܬ݂ܦ݁ܰܨܶܐ
ܡܶܢ
ܪܽܘܓ݂ܙܳܐ܂</div>
<div type="v" n="10">ܐܶܢ ܓ݁ܶܝܪ
ܟ݁ܰܕ݂
ܐܺܝܬ݂ܰܝܢ
ܒ݁ܥܶܠܕ݁ܒ݂ܳܒ݂ܶܐ
ܐܶܬ݂ܪܰܥܺܝ
ܥܰܡܰܢ ܐܰܠܳܗܳܐ
ܒ݁ܡܰܘܬ݁ܳܐ
ܕ݁ܰܒ݂ܪܶܗ
ܟ݁ܡܳܐ ܗܳܟ݂ܺܝܠ
ܝܰܬ݁ܺܝܪܳܐܝܺܬ݂
ܒ݁ܬ݂ܰܪܥܽܘܬ݂ܶܗ
ܢܺܚܶܐ
ܒ݁ܚܰܝܰܘܗ݈ܝ܂</div>
<div type="v" n="11">ܘܠܳܐ
ܗܳܟ݂ܰܢܳܐ
ܒ݁ܰܠܚܽܘܕ݂
ܐܶܠܳܐ ܐܳܦ݂
ܢܶܫܬ݁ܰܒ݂ܗܰܪ
ܒ݁ܰܐܠܳܗܳܐ
ܒ݁ܝܰܕ݂ ܡܳܪܰܢ
ܝܶܫܽܘܥ
ܡܫܺܝܚܳܐ
ܕ݁ܒ݂ܶܗ ܗ݈ܽܘ
ܗܳܫܳܐ ܩܰܒ݁ܶܠܢ
ܬ݁ܰܪܥܽܘܬ݂ܳܐ܂</div>
<div type="v" n="12">ܐܰܝܟ݁ܰܢܳܐ
ܓ݁ܶܝܪ
ܕ݁ܰܒ݂ܝܰܕ݂
ܚܰܕ݂
ܒ݁ܰܪܢܳܫܳܐ
ܥܶܠܰܬ݂
ܚܛܺܝܬ݂ܳܐ
ܠܥܳܠܡܳܐ
ܘܰܒ݂ܝܰܕ݂
ܚܛܺܝܬ݂ܳܐ
ܡܰܘܬ݁ܳܐ
ܘܗܳܟ݂ܰܢܳܐ
ܒ݁ܟ݂ܽܠܗܽܘܢ
ܒ݁ܢܰܝ ܐ݈ܢܳܫܳܐ
ܥܒ݂ܰܪ ܡܰܘܬ݁ܳܐ
ܒ݁ܗܳܝ
ܕ݁ܟ݂ܽܠܗܽܘܢ
ܚܛܰܘ܂</div>
<div type="v" n="13">ܥܕ݂ܰܡܳܐ
ܓ݁ܶܝܪ
ܠܢܳܡܽܘܣܳܐ
ܚܛܺܝܬ݂ܳܐ
ܟ݁ܰܕ݂
ܐܺܝܬ݂ܶܝܗ
ܗ݈ܘܳܬ݂
ܒ݁ܥܳܠܡܳܐ ܠܳܐ
ܚܫܺܝܒ݂ܳܐ
ܗ݈ܘܳܬ݂
ܚܛܺܝܬ݂ܳܐ
ܡܶܛܽܠ ܕ݁ܠܰܝܬ݁
ܗ݈ܘܳܐ
ܢܳܡܽܘܣܳܐ܂</div>
<div type="v" n="14">ܐܶܠܳܐ
ܐܰܡܠܶܟ݂
ܡܰܘܬ݁ܳܐ ܡܶܢ
ܐܳܕ݂ܳܡ
ܘܰܥܕ݂ܰܡܳܐ
ܠܡܽܘܫܶܐ ܐܳܦ݂
ܥܰܠ ܐܰܝܠܶܝܢ
ܕ݁ܠܳܐ ܚܛܰܘ
ܒ݁ܰܕ݂ܡܽܘܬ݂ܳܐ
ܕ݁ܰܥܒ݂ܳܪ
ܢܳܡܽܘܣܶܗ
ܕ݁ܳܐܕ݂ܳܡ ܗܰܘ
ܕ݁ܺܐܝܬ݂ܰܘܗ݈ܝ
ܕ݁ܡܽܘܬ݂ܳܐ
ܕ݁ܗܰܘ
ܕ݁ܰܥܬ݂ܺܝܕ݂܂</div>
<div type="v" n="15">ܐܶܠܳܐ ܠܳܐ
ܗ݈ܘܳܐ ܐܰܝܟ݂
ܫܽܘܪܰܥܬ݂ܳܐ
ܗܳܟ݂ܰܢܳܐ
ܡܰܘܗܰܒ݂ܬ݁ܳܐ
ܐܶܢ ܓ݁ܶܝܪ
ܡܶܛܽܠ
ܫܽܘܪܰܥܬ݂ܶܗ
ܕ݁ܚܰܕ݂
ܣܰܓ݁ܺܝܶܐܐ
ܡܺܝܬ݂ܘ ܟ݁ܡܳܐ
ܗܳܟ݂ܺܝܠ
ܝܰܬ݁ܺܝܪܳܐܝܺܬ݂
ܛܰܝܒ݁ܽܘܬ݂ܶܗ
ܕ݁ܰܐܠܳܗܳܐ
ܘܡܰܘܗܰܒ݂ܬ݂ܶܗ
ܡܶܛܽܠ ܚܰܕ݂
ܒ݁ܰܪܢܳܫܳܐ
ܝܶܫܽܘܥ
ܡܫܺܝܚܳܐ
ܒ݁ܣܰܓ݁ܺܝܶܐܐ
ܬ݁ܶܬ݂ܝܰܬ݁ܰܪ܂</div>
<div type="v" n="16">ܘܠܳܐ
ܐܰܝܟ݂
ܣܰܟ݂ܠܽܘܬ݂ܳܐ
ܕ݁ܚܰܕ݂
ܗܳܟ݂ܰܢܳܐ
ܡܰܘܗܰܒ݂ܬ݁ܳܐ
ܕ݁ܺܝܢܳܐ ܓ݁ܶܝܪ
ܕ݁ܰܗܘܳܐ ܡܶܢ
ܚܰܕ݂
ܠܚܽܘܝܳܒ݂ܳܐ
ܗܘܳܐ
ܡܰܘܗܰܒ݂ܬ݁ܳܐ
ܕ݁ܶܝܢ ܡܶܢ
ܚܛܳܗܶܐ
ܣܰܓ݁ܺܝܶܐܐ
ܗܘܳܬ݂
ܠܟ݂ܺܐܢܽܘ܂</div>
<div type="v" n="17">ܐܶܢ ܓ݁ܶܝܪ
ܡܶܛܽܠ
ܣܰܟ݂ܠܽܘܬ݂ܳܐ
ܕ݁ܚܰܕ݂
ܐܰܡܠܶܟ݂
ܡܰܘܬ݁ܳܐ
ܝܰܬ݁ܺܝܪܳܐܝܺܬ݂
ܐܰܝܠܶܝܢ
ܕ݁ܰܢܣܰܒ݂ܘ
ܣܽܘܓ݂ܳܐܐ
ܕ݁ܛܰܝܒ݁ܽܘܬ݂ܳܐ
ܘܰܕ݂ܡܰܘܗܰܒ݂ܬ݂ܳܐ
ܘܰܕ݂ܟ݂ܺܐܢܽܘܬ݂ܳܐ
ܒ݁ܚܰܝܶܐ
ܢܰܡܠܟ݂ܽܘܢ
ܒ݁ܝܰܕ݂ ܚܰܕ݂
ܝܶܫܽܘܥ
ܡܫܺܝܚܳܐ܂</div>
<div type="v" n="18">ܐܰܟ݂ܙܢܳܐ
ܗܳܟ݂ܺܝܠ
ܕ݁ܡܶܛܽܠ
ܣܰܟ݂ܠܽܘܬ݂ܳܐ
ܕ݁ܚܰܕ݂ ܗܘܳܐ
ܚܽܘܝܳܒ݂ܳܐ
ܠܟ݂ܽܠܗܽܘܢ
ܒ݁ܢܰܝܢܳܫܳܐ
ܗܳܟ݂ܰܢܳܐ
ܡܶܛܽܠ
ܟ݁ܺܐܢܽܘܬ݂ܳܐ
ܕ݁ܚܰܕ݂
ܬ݁ܶܗܘܶܐ
ܙܳܟ݂ܽܘܬ݂ܳܐ
ܠܚܰܝܶܐ
ܠܟ݂ܽܠܗܽܘܢ
ܒ݁ܢܰܝܢܳܫܳܐ܂</div>
<div type="v" n="19">ܐܰܝܟ݁ܰܢܳܐ
ܓ݁ܶܝܪ ܕ݁ܡܶܛܽܠ
ܠܳܐ
ܡܶܫܬ݁ܰܡܥܳܢܽܘܬ݂ܶܗ
ܕ݁ܚܰܕ݂
ܒ݁ܰܪܢܳܫܳܐ
ܚܰܛܳܝܶܐ
ܣܰܓ݁ܺܝܶܐܐ
ܗܘܰܘ ܗܳܟ݂ܰܢܳܐ
ܐܳܦ݂ ܡܶܛܽܠ
ܡܶܫܬ݁ܰܡܥܳܢܽܘܬ݂ܶܗ
ܕ݁ܚܰܕ݂
ܣܰܓ݁ܺܝܶܐܐ
ܟ݁ܺܐܢܶܐ
ܗܳܘܶܝܢ܂</div>
<div type="v" n="20">ܡܰܥܠܳܢܳܐ
ܕ݁ܶܝܢ ܕ݁ܰܗܘܳܐ
ܠܢܳܡܽܘܣܳܐ
ܕ݁ܬ݂ܶܣܓ݁ܶܐ
ܚܛܺܝܬ݂ܳܐ
ܘܟ݂ܰܪ
ܕ݁ܣܶܓ݂ܝܰܬ݂
ܚܛܺܝܬ݂ܳܐ
ܬ݁ܰܡܳܢ
ܐܶܬ݂ܝܰܬ݁ܪܰܬ݂
ܛܰܝܒ݁ܽܘܬ݂ܳܐ܂</div>
<div type="v" n="21">ܕ݁ܰܐܝܟ݂
ܕ݁ܰܐܡܠܟ݂ܰܬ݂
ܚܛܺܝܬ݂ܳܐ
ܒ݁ܡܰܘܬ݁ܳܐ
ܗܳܟ݂ܰܢܳܐ
ܬ݁ܰܡܠܶܟ݂
ܛܰܝܒ݁ܽܘܬ݂ܳܐ
ܒ݁ܟ݂ܺܐܢܽܘܬ݂ܳܐ
ܠܚܰܝܶܐ
ܕ݁ܰܠܥܳܠܰܡ
ܒ݁ܝܰܕ݂ ܡܳܪܰܢ
ܝܶܫܽܘܥ
ܡܫܺܝܚܳܐ܂</div>
</div>
<div type="ch" n="6">
<div type="title" n="title"> ܀ ܕܠܘܬ
ܪ̈ܗܘܡܢܐ ܘܘ </div>
<div type="v" n="1">ܡܳܢܳܐ
ܗܳܟ݂ܺܝܠ
ܢܺܐܡܰܪ ܢܩܰܘܶܐ
ܒ݁ܳܗ
ܒ݁ܰܚܛܺܝܬ݂ܳܐ
ܕ݁ܛܰܝܒ݁ܽܘܬ݂ܳܐ
ܬ݁ܶܬ݂ܝܰܬ݁ܰܪ܂</div>
<div type="v" n="2">ܚܳܣ
ܐܰܝܠܶܝܢ ܓ݁ܶܝܪ
ܕ݁ܡܺܝܬ݂ܢ
ܠܰܚܛܺܝܬ݂ܳܐ
ܐܰܝܟ݁ܰܢܳܐ
ܢܺܚܶܐ ܒ݁ܳܗ
ܬ݁ܽܘܒ݂܂</div>
<div type="v" n="3">ܐܰܘ ܠܳܐ
ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܰܐܝܠܶܝܢ
ܕ݁ܰܥܡܰܕ݂ܢ
ܒ݁ܝܶܫܽܘܥ
ܡܫܺܝܚܳܐ
ܒ݁ܡܰܘܬ݁ܶܗ
ܗ݈ܽܘ ܥܡܰܕ݂ܢ܂</div>
<div type="v" n="4">ܐܶܬ݂ܩܒ݂ܰܪܢ
ܥܰܡܶܗ
ܒ݁ܡܰܥܡܽܘܕ݂ܺܝܬ݂ܳܐ
ܠܡܰܘܬ݁ܳܐ
ܕ݁ܰܐܝܟ݁ܰܢܳܐ
ܕ݁ܩܳܡ ܝܶܫܽܘܥ
ܡܫܺܝܚܳܐ ܡܶܢ
ܒ݁ܶܝܬ݂
ܡܺܝܬ݂ܶܐ
ܒ݁ܬ݂ܶܫܒ݁ܽܘܚܬ݁ܳܐ
ܕ݁ܰܐܒ݂ܽܘܗ݈ܝ
ܗܳܟ݂ܰܢܳܐ ܐܳܦ݂
ܚܢܰܢ ܒ݁ܚܰܝܶܐ
ܚܰܕ݂݈ܬ݂ܶܐ
ܢܗܰܠܶܟ݂܂</div>
<div type="v" n="5">ܐܶܢ ܓ݁ܶܝܪ
ܐܰܟ݂ܚܰܕ݂
ܐܶܬ݂ܢܨܶܒ݂ܢ
ܥܰܡܶܗ
ܒ݁ܰܕ݂ܡܽܘܬ݂ܳܐ
ܕ݁ܡܰܘܬ݁ܶܗ
ܗܳܟ݂ܰܢܳܐ ܐܳܦ݂
ܒ݁ܰܩܝܳܡܬ݁ܶܗ
ܢܶܗܘܶܐ܂</div>
<div type="v" n="6">ܝܳܕ݂ܥܺܝܢܰܢ
ܓ݁ܶܝܪ
ܕ݁ܒ݂ܰܪܢܳܫܰܢ
ܥܰܬ݁ܺܝܩܳܐ
ܐܶܙܕ݁ܩܶܦ݂
ܥܰܡܶܗ
ܕ݁ܢܶܬ݂ܒ݁ܰܛܰܠ
ܦ݁ܰܓ݂ܪܳܐ
ܕ݁ܰܚܛܺܝܬ݂ܳܐ
ܕ݁ܬ݂ܽܘܒ݂ ܠܳܐ
ܢܫܰܡܶܫ
ܠܰܚܛܺܝܬ݂ܳܐ܂</div>
<div type="v" n="7">ܐܰܝܢܳܐ
ܕ݁ܡܺܝܬ݂ ܓ݁ܶܝܪ
ܐܶܬ݂ܚܰܪܰܪ ܠܶܗ
ܡܶܢ
ܚܛܺܝܬ݂ܳܐ܂</div>
<div type="v" n="8">ܐܶܢ
ܗܳܟ݂ܺܝܠ
ܡܺܝܬ݂ܢ ܥܰܡ
ܡܫܺܝܚܳܐ
ܢܗܰܝܡܶܢ
ܕ݁ܥܰܡܶܗ ܥܰܡ
ܡܫܺܝܚܳܐ
ܢܺܚܶܐ܂</div>
<div type="v" n="9">ܝܳܕ݂ܥܺܝܢܰܢ
ܓ݁ܶܝܪ
ܕ݁ܰܡܫܺܝܚܳܐ
ܩܳܡ ܡܶܢ
ܒ݁ܶܝܬ݂
ܡܺܝܬ݂ܶܐ
ܘܬ݂ܽܘܒ݂ ܠܳܐ
ܡܳܐܶܬ݂
ܘܡܰܘܬ݁ܳܐ ܠܳܐ
ܡܶܫܬ݁ܰܠܰܛ
ܒ݁ܶܗ܂</div>
<div type="v" n="10">ܕ݁ܡܺܝܬ݂
ܓ݁ܶܝܪ
ܠܰܚܛܺܝܬ݂ܳܐ
ܗܽܘ ܡܺܝܬ݂
ܚܕ݂ܳܐ ܙܒ݂ܰܢ
ܘܰܕ݂ܚܰܝ ܚܰܝ
ܗ݈ܽܘ
ܠܰܐܠܳܗܳܐ܂</div>
<div type="v" n="11">ܗܳܟ݂ܰܢܳܐ
ܐܳܦ݂
ܐܰܢ݈ܬ݁ܽܘܢ
ܚܫܽܘܒ݂ܘ
ܢܰܦ݂ܫܟ݂ܽܘܢ
ܕ݁ܡܺܝܬ݂ܶܐ
ܐܢ݈ܬ݁ܽܘܢ
ܠܰܚܛܺܝܬ݂ܳܐ
ܘܚܰܝܶܐ
ܐܢ݈ܬ݁ܽܘܢ
ܠܰܐܠܳܗܳܐ
ܒ݁ܡܳܪܰܢ
ܝܶܫܽܘܥ
ܡܫܺܝܚܳܐ܂</div>
<div type="v" n="12">ܠܳܐ
ܗܳܟ݂ܺܝܠ
ܬ݁ܰܡܠܶܟ݂
ܚܛܺܝܬ݂ܳܐ
ܒ݁ܦ݂ܰܓ݂ܪܟ݂ܽܘܢ
ܡܺܝܬ݂ܳܐ ܐܰܝܟ݂
ܕ݁ܬ݂ܶܫܬ݁ܰܡܥܽܘܢ
ܠܰܪܓ݂ܺܝܓ݂ܳܬ݂ܶܗ܂</div>
<div type="v" n="13">ܘܳܐܦ݂ ܠܳܐ
ܬ݁ܛܰܝܒ݂ܽܘܢ
ܗܰܕ݁ܳܡܰܝܟ݁ܽܘܢ
ܙܰܝܢܳܐ
ܕ݁ܥܰܘܠܳܐ
ܠܰܚܛܺܝܬ݂ܳܐ
ܐܶܠܳܐ ܛܰܝܶܒ݂ܘ
ܢܰܦ݂ܫܟ݂ܽܘܢ
ܠܰܐܠܳܗܳܐ
ܐܰܝܟ݂ ܐ݈ܢܳܫܳܐ
ܕ݁ܡܶܢ ܡܺܝܬ݂ܶܐ
ܚܝܰܝܬ݁ܽܘܢ
ܘܗܰܕ݁ܳܡܰܝܟ݁ܽܘܢ
ܙܰܝܢܳܐ
ܢܶܗܘܽܘܢ
ܠܟ݂ܺܐܢܽܘܬ݂ܶܗ
ܕ݁ܰܐܠܳܗܳܐ܂</div>
<div type="v" n="14">ܘܰܚܛܺܝܬ݂ܳܐ
ܠܳܐ
ܡܶܫܬ݁ܰܠܛܳܐ
ܥܠܰܝܟ݁ܽܘܢ ܠܳܐ
ܓ݁ܶܝܪ
ܐܺܝܬ݂ܰܝܟ݁ܽܘܢ
ܬ݁ܚܶܝܬ݂
ܢܳܡܽܘܣܳܐ
ܐܶܠܳܐ ܬ݁ܚܶܝܬ݂
ܛܰܝܒ݁ܽܘܬ݂ܳܐ܂</div>
<div type="v" n="15">ܡܳܢܳܐ
ܗܳܟ݂ܺܝܠ
ܢܶܚܛܶܐ ܕ݁ܠܳܐ
ܗܘܰܝܢ ܬ݁ܚܶܝܬ݂
ܢܳܡܽܘܣܳܐ
ܐܶܠܳܐ ܬ݁ܚܶܝܬ݂
ܛܰܝܒ݁ܽܘܬ݂ܳܐ
ܚܳܣ܂</div>
<div type="v" n="16">ܠܳܐ
ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܰܠܡܰܢ
ܕ݁ܰܡܛܰܝܒ݂ܺܝܢ
ܐܢ݈ܬ݁ܽܘܢ
ܢܰܦ݂ܫܟ݂ܽܘܢ
ܕ݁ܬ݂ܶܫܬ݁ܰܡܥܽܘܢ
ܠܶܗ
ܠܥܰܒ݂ܕ݁ܽܘܬ݂ܳܐ
ܕ݁ܺܝܠܶܗ
ܐܰܢ݈ܬ݁ܽܘܢ
ܥܰܒ݂ܕ݁ܶܐ
ܕ݁ܗܰܘ
ܕ݁ܡܶܫܬ݁ܰܡܥܺܝܢ
ܐܢ݈ܬ݁ܽܘܢ ܠܶܗ
ܐܶܢ
ܠܰܚܛܺܝܬ݂ܳܐ
ܘܶܐܢ ܠܡܰܫܡܰܥ
ܐܶܕ݂ܢܳܐ
ܕ݁ܟ݂ܺܐܢܽܘܬ݂ܳܐ܂</div>
<div type="v" n="17">ܛܰܝܒ݁ܽܘ
ܕ݁ܶܝܢ
ܠܰܐܠܳܗܳܐ
ܕ݁ܥܰܒ݂ܕ݁ܶܐ
ܗ݈ܘܰܝܬ݁ܽܘܢ
ܕ݁ܰܚܛܺܝܬ݂ܳܐ
ܘܶܐܫܬ݁ܡܰܥܬ݁ܽܘܢ
ܡܶܢ ܠܶܒ݁ܳܐ
ܠܰܕ݂ܡܽܘܬ݂ܳܐ
ܕ݁ܝܽܘܠܦ݁ܳܢܳܐ
ܕ݁ܶܐܫܬ݁ܠܶܡܬ݁ܽܘܢ
ܠܶܗ܂</div>
<div type="v" n="18">ܘܟ݂ܰܕ݂
ܐܶܬ݂ܚܰܪܰܪܬ݁ܽܘܢ
ܡܶܢ ܚܛܺܝܬ݂ܳܐ
ܐܶܫܬ݁ܰܥܒ݁ܰܕ݁ܬ݁ܽܘܢ
ܠܟ݂ܺܐܢܽܘܬ݂ܳܐ܂</div>
<div type="v" n="19">ܐܰܝܟ݂
ܕ݁ܒ݂ܶܝܬ݂
ܒ݁ܢܰܝܢܳܫܳܐ
ܐܳܡܰܪ ܐ݈ܢܳܐ
ܡܶܛܽܠ
ܟ݁ܪܺܝܗܽܘܬ݂ܳܐ
ܕ݁ܒ݂ܶܣܪܟ݂ܽܘܢ
ܕ݁ܰܐܝܟ݁ܰܢܳܐ
ܕ݁ܛܰܝܶܒ݂ܬ݁ܽܘܢ
ܗܰܕ݁ܳܡܰܝܟ݁ܽܘܢ
ܠܥܰܒ݂ܕ݁ܽܘܬ݂ܳܐ
ܕ݁ܛܰܢܦ݁ܽܘܬ݂ܳܐ
ܘܰܕ݂ܥܰܘܠܳܐ
ܗܳܟ݂ܰܢܳܐ ܐܳܦ݂
ܗܳܫܳܐ ܛܰܝܶܒ݂ܘ
ܗܰܕ݁ܳܡܰܝܟ݁ܽܘܢ
ܠܥܰܒ݂ܕ݁ܽܘܬ݂ܳܐ
ܕ݁ܟ݂ܺܐܢܽܘܬ݂ܳܐ
ܘܰܕ݂ܩܰܕ݁ܺܝܫܽܘܬ݂ܳܐ܂</div>
<div type="v" n="20">ܟ݁ܰܕ݂
ܥܰܒ݂ܕ݁ܶܐ
ܗ݈ܘܰܝܬ݁ܽܘܢ
ܓ݁ܶܝܪ
ܕ݁ܰܚܛܺܝܬ݂ܳܐ
ܡܚܰܪܪܶܐ
ܗ݈ܘܰܝܬ݁ܽܘܢ
ܠܟ݂ܺܐܢܽܘܬ݂ܳܐ܂</div>
<div type="v" n="21">ܘܡܳܢܳܐ
ܐܳܕ݂ܫܳܐ ܐܺܝܬ݂
ܗ݈ܘܳܐ ܠܟ݂ܽܘܢ
ܗܳܝܕ݁ܶܝܢ
ܐܰܝܢܳܐ
ܕ݁ܝܰܘܡܳܢܳܐ
ܒ݁ܳܗܬ݁ܺܝܢ
ܐܢ݈ܬ݁ܽܘܢ ܒ݁ܶܗ
ܚܰܪܬ݂ܶܗ ܓ݁ܶܝܪ
ܐܺܝܬ݂ܶܝܗ
ܡܰܘܬ݁ܳܐ܂</div>
<div type="v" n="22">ܘܗܳܫܳܐ
ܕ݁ܶܐܬ݂ܚܰܪܰܪܬ݁ܽܘܢ
ܡܶܢ ܚܛܺܝܬ݂ܳܐ
ܘܰܗܘܰܝܬ݁ܽܘܢ
ܥܰܒ݂ܕ݁ܶܐ
ܠܰܐܠܳܗܳܐ
ܐܺܝܬ݂ ܠܟ݂ܽܘܢ
ܦ݁ܺܐܪܶܐ
ܩܰܕ݁ܺܝܫܶܐ
ܕ݁ܚܰܪܬ݂ܗܽܘܢ
ܚܰܝܶܐ
ܕ݁ܰܠܥܳܠܰܡ܂</div>
<div type="v" n="23">ܬ݁ܶܐܓ݂ܽܘܪܬ݁ܳܐ
ܕ݁ܶܝܢ
ܕ݁ܰܚܛܺܝܬ݂ܳܐ
ܡܰܘܬ݁ܳܐ ܗ݈ܘ
ܘܡܰܘܗܰܒ݂ܬ݂ܶܗ
ܕ݁ܰܐܠܳܗܳܐ
ܚܰܝܶܐ
ܕ݁ܰܠܥܳܠܰܡ
ܒ݁ܡܳܪܰܢ
ܝܶܫܽܘܥ
ܡܫܺܝܚܳܐ܂</div>
</div>
<div type="ch" n="7">
<div type="title" n="title"> ܀ ܕܠܘܬ
ܪ̈ܗܘܡܢܐ ܙܙ </div>
<div type="v" n="1">ܐܰܘ ܠܳܐ
ܝܳܕ݂ܥܺܝܢ
ܐܢ݈ܬ݁ܽܘܢ
ܐܰܚܰܝ
ܠܝܳܕ݂ܥܰܝ
ܢܳܡܽܘܣܳܐ
ܓ݁ܶܝܪ ܡܡܰܠܶܠ
ܐ݈ܢܳܐ
ܕ݁ܢܳܡܽܘܣܳܐ
ܫܰܠܺܝܛ ܗ݈ܽܘ
ܥܰܠ ܓ݁ܰܒ݂ܪܳܐ
ܟ݁ܡܳܐ ܕ݁ܚܰܝ܂</div>
<div type="v" n="2">ܐܰܝܟ݂
ܐܰܢ݈ܬ݁ܬ݂ܳܐ
ܕ݁ܰܐܣܺܝܪܳܐ
ܗ݈ܝ ܒ݁ܒ݂ܰܥܠܳܗ
ܟ݁ܡܳܐ ܕ݁ܚܰܝ
ܒ݁ܢܳܡܽܘܣܳܐ
ܐܶܢ ܕ݁ܶܝܢ
ܡܺܝܬ݂ ܒ݁ܰܥܠܳܗ
ܐܶܬ݂ܚܰܪܪܰܬ݂
ܡܶܢ ܢܳܡܽܘܣܳܐ
ܕ݁ܒ݂ܰܥܠܳܗ܂</div>
<div type="v" n="3">ܐܶܢ ܕ݁ܶܝܢ
ܟ݁ܰܕ݂ ܚܰܝ
ܒ݁ܰܥܠܳܗ
ܬ݁ܶܩܰܦ݂
ܠܰܓ݂ܒ݂ܰܪ
ܐ݈ܚܪܺܝܢ ܗܘܳܬ݂
ܠܳܗ
ܓ݁ܰܝܳܪܬ݂ܳܐ
ܐܶܢ ܕ݁ܶܝܢ
ܢܡܽܘܬ݂
ܒ݁ܰܥܠܳܗ
ܐܶܬ݂ܚܰܪܪܰܬ݂
ܡܶܢ ܢܳܡܽܘܣܳܐ
ܘܠܳܐ ܐܺܝܬ݂ܶܝܗ
ܓ݁ܰܝܳܪܬ݂ܳܐ
ܐܶܢ ܬ݁ܶܗܘܶܐ
ܠܓ݂ܰܒ݂ܪܳܐ
ܐ݈ܚܪܺܢܳܐ܂</div>
<div type="v" n="4">ܘܗܳܫܳܐ
ܐܰܚܰܝ ܐܳܦ݂
ܐܰܢ݈ܬ݁ܽܘܢ
ܡܺܝܬ݁ܬ݁ܽܘܢ
ܠܢܳܡܽܘܣܳܐ
ܒ݁ܦ݂ܰܓ݂ܪܶܗ
ܕ݁ܰܡܫܺܝܚܳܐ
ܕ݁ܬ݂ܶܗܘܽܘܢ
ܠܰܐ݈ܚܪܺܝܢ
ܐܰܝܢܳܐ ܕ݁ܩܳܡ
ܡܶܢ ܒ݁ܶܝܬ݂
ܡܺܝܬ݂ܶܐ
ܕ݁ܬ݂ܶܬ݁ܠܽܘܢ
ܦ݁ܺܐܪܶܐ
ܠܰܐܠܳܗܳܐ܂</div>
<div type="v" n="5">ܟ݁ܰܕ݂
ܒ݁ܒ݂ܶܣܪܳܐ
ܗ݈ܘܰܝܢ ܓ݁ܶܝܪ
ܟ݁ܺܐܒ݂ܶܐ
ܕ݁ܰܚܛܳܗܶܐ
ܕ݁ܰܒ݂ܢܳܡܽܘܣܳܐ
ܡܶܬ݂ܚܰܦ݁ܛܺܝܢ
ܗ݈ܘܰܘ
ܒ݁ܗܰܕ݁ܳܡܰܝܢ
ܕ݁ܦ݂ܺܐܪܶܐ
ܢܶܬ݁ܶܠ
ܠܡܰܘܬ݁ܳܐ܂</div>
<div type="v" n="6">ܗܳܫܳܐ
ܕ݁ܶܝܢ
ܐܶܬ݂ܒ݁ܰܛܰܠܢ
ܡܶܢ ܢܳܡܽܘܣܳܐ
ܘܡܺܝܬ݂ܢ ܠܗܰܘ
ܕ݁ܰܐܚܺܝܕ݂
ܗ݈ܘܳܐ ܠܰܢ
ܕ݁ܰܢܫܰܡܶܫ
ܡܶܟ݁ܺܝܠ
ܒ݁ܚܰܕ݂݈ܬ݂ܽܘܬ݂ܳܐ
ܕ݁ܪܽܘܚܳܐ ܘܠܳܐ
ܒ݁ܥܰܬ݁ܺܝܩܽܘܬ݂
ܟ݁ܬ݂ܳܒ݂ܳܐ܂</div>
<div type="v" n="7">ܡܳܢܳܐ
ܗܳܟ݂ܺܝܠ
ܐܳܡܪܺܝܢܰܢ
ܢܳܡܽܘܣܳܐ
ܚܛܺܝܬ݂ܳܐ ܗܽܘ
ܚܳܣ ܐܶܠܳܐ
ܠܰܚܛܺܝܬ݂ܳܐ
ܠܳܐ ܝܶܠܦ݁ܶܬ݂
ܐܶܠܳܐ ܒ݁ܝܰܕ݂
ܢܳܡܽܘܣܳܐ ܠܳܐ
ܓ݁ܶܝܪ
ܪܶܓ݁ܬ݂ܳܐ
ܝܳܕ݂ܰܥ
ܗ݈ܘܺܝܬ݂ ܐܶܠܽܘ
ܠܳܐ ܢܳܡܽܘܣܳܐ
ܕ݁ܶܐܡܰܪ ܕ݁ܠܳܐ
ܬ݁ܶܪܰܓ݂܂</div>
<div type="v" n="8">ܘܰܒ݂ܗܳܢܳܐ
ܦ݁ܽܘܩܕ݁ܳܢܳܐ
ܐܶܫܟ݁ܚܰܬ݂ ܠܳܗ
ܚܛܺܝܬ݂ܳܐ
ܥܶܠܬ݂ܳܐ
ܘܓ݂ܶܡܪܰܬ݂
ܒ݁ܺܝ ܟ݁ܽܠ
ܪܶܓ݁ܳܐ
ܒ݁ܶܠܥܳܕ݂
ܢܳܡܽܘܣܳܐ
ܓ݁ܶܝܪ
ܚܛܺܝܬ݂ܳܐ
ܡܺܝܬ݂ܳܐ
ܗ݈ܘܳܬ݂܂</div>
<div type="v" n="9">ܐܶܢܳܐ
ܕ݁ܶܝܢ ܚܰܝ
ܗ݈ܘܺܝܬ݂ ܕ݁ܠܳܐ
ܢܳܡܽܘܣܳܐ ܡܶܢ
ܩܕ݂ܺܝܡ ܟ݁ܰܕ݂
ܐܶܬ݂ܳܐ ܕ݁ܶܝܢ
ܦ݁ܽܘܩܕ݁ܳܢܳܐ
ܚܛܺܝܬ݂ܳܐ
ܚܝܳܬ݂ ܘܶܐܢܳܐ
ܡܺܝܬ݂ܶܬ݂܂</div>
<div type="v" n="10">ܘܶܐܫܬ݁ܟ݂ܰܚ
ܠܺܝ
ܦ݁ܽܘܩܕ݁ܳܢܳܐ
ܗܰܘ ܕ݁ܚܰܝܶܐ
ܠܡܰܘܬ݁ܳܐ܂</div>
<div type="v" n="11">ܚܛܺܝܬ݂ܳܐ
ܓ݁ܶܝܪ
ܒ݁ܥܶܠܬ݂ܳܐ
ܕ݁ܶܐܫܟ݁ܚܰܬ݂
ܠܳܗ ܒ݁ܝܰܕ݂
ܦ݁ܽܘܩܕ݁ܳܢܳܐ
ܐܰܛܥܝܰܬ݂ܰܢܝ
ܘܒ݂ܶܗ
ܩܛܰܠܬ݂ܰܢܝ܂</div>
<div type="v" n="12">ܢܳܡܽܘܣܳܐ
ܡܳܕ݂ܶܝܢ
ܩܰܕ݁ܺܝܫ ܗ݈ܽܘ
ܘܦ݂ܽܘܩܕ݁ܳܢܳܐ
ܩܰܕ݁ܺܝܫ ܗ݈ܽܘ
ܘܟ݂ܺܐܝܢ
ܘܛܳܒ݂܂</div>
<div type="v" n="13">ܛܳܒ݂ܬ݂ܳܐ
ܗܳܟ݂ܺܝܠ ܠܺܝ
ܠܡܰܘܬ݁ܳܐ ܗܽܘ
ܗܘܳܬ݂ ܚܳܣ
ܐܶܠܳܐ
ܚܛܺܝܬ݂ܳܐ
ܕ݁ܬ݂ܶܬ݂ܚܙܶܐ
ܕ݁ܰܚܛܺܝܬ݂ܳܐ
ܗܺܝ
ܕ݁ܰܒ݂ܛܳܒ݂ܬ݂ܳܐ
ܓ݁ܶܡܪܰܬ݂ ܒ݁ܺܝ
ܡܰܘܬ݁ܳܐ
ܕ݁ܝܰܬ݁ܺܝܪܳܐܝܺܬ݂
ܬ݁ܶܬ݂ܚܰܝܰܒ݂
ܚܛܺܝܬ݂ܳܐ
ܒ݁ܦ݂ܽܘܩܕ݁ܳܢܳܐ܂</div>
<div type="v" n="14">ܝܳܕ݂ܥܺܝܢܰܢ
ܓ݁ܶܝܪ
ܕ݁ܢܳܡܽܘܣܳܐ
ܕ݁ܪܽܘܚ ܗ݈ܽܘ
ܐܶܢܳܐ ܕ݁ܶܝܢ
ܕ݁ܰܒ݂ܣܰܪ
ܐ݈ܢܳܐ
ܘܰܡܙܰܒ݁ܰܢ
ܐ݈ܢܳܐ
ܠܰܚܛܺܝܬ݂ܳܐ܂</div>
<div type="v" n="15">ܡܶܕ݁ܶܡ
ܕ݁ܣܳܥܰܪ ܐ݈ܢܳܐ
ܓ݁ܶܝܪ ܠܳܐ
ܝܳܕ݂ܰܥ ܐ݈ܢܳܐ
ܘܠܳܐ ܗ݈ܘܳܐ
ܡܶܕ݁ܶܡ
ܕ݁ܨܳܒ݂ܶܐ
ܐ݈ܢܳܐ ܥܳܒ݂ܶܕ݂
ܐ݈ܢܳܐ ܐܶܠܳܐ
ܡܶܕ݁ܶܡ
ܕ݁ܣܳܢܶܐ ܐ݈ܢܳܐ
ܗܰܘ ܗ݈ܽܘ
ܥܳܒ݂ܶܕ݂
ܐ݈ܢܳܐ܂</div>
<div type="v" n="16">ܘܶܐܢ
ܡܶܕ݁ܶܡ ܕ݁ܠܳܐ
ܨܳܒ݂ܶܐ ܐ݈ܢܳܐ
ܥܳܒ݂ܶܕ݂ ܐ݈ܢܳܐ
ܣܳܗܶܕ݂ ܐ݈ܢܳܐ
ܥܰܠ ܢܳܡܽܘܣܳܐ
ܕ݁ܫܰܦ݁ܺܝܪ
ܗ݈ܽܘ܂</div>
<div type="v" n="17">ܗܳܫܳܐ
ܕ݁ܶܝܢ ܠܳܐ
ܗ݈ܘܳܐ ܐܶܢܳܐ
ܣܳܥܰܪ ܐ݈ܢܳܐ
ܗܳܕ݂ܶܐ ܐܶܠܳܐ
ܚܛܺܝܬ݂ܳܐ
ܕ݁ܥܳܡܪܳܐ
ܒ݁ܺܝ܂</div>
<div type="v" n="18">ܝܳܕ݂ܰܥ
ܐ݈ܢܳܐ ܗܽܘ
ܓ݁ܶܝܪ ܕ݁ܠܳܐ
ܥܳܡܪܳܐ ܒ݁ܺܝ
ܗܳܢܰܘ ܕ݁ܶܝܢ
ܒ݁ܒ݂ܶܣܪܝ
ܛܳܒ݂ܬ݂ܳܐ
ܕ݁ܶܐܨܒ݁ܶܐ
ܓ݁ܶܝܪ
ܒ݁ܛܳܒ݂ܬ݂ܳܐ
ܦ݁ܫܺܝܩ ܠܺܝ
ܕ݁ܶܐܣܥܪܺܝܗ
ܕ݁ܶܝܢ ܠܳܐ
ܡܶܫܟ݁ܰܚ
ܐ݈ܢܳܐ܂</div>
<div type="v" n="19">ܠܳܐ ܗ݈ܘܳܐ
ܓ݁ܶܝܪ
ܠܛܳܒ݂ܬ݂ܳܐ
ܕ݁ܨܳܒ݂ܶܐ
ܐ݈ܢܳܐ
ܕ݁ܶܐܥܒ݁ܶܕ݂
ܥܳܒ݂ܶܕ݂ ܐ݈ܢܳܐ
ܐܶܠܳܐ
ܒ݁ܺܝܫܬ݁ܳܐ
ܕ݁ܠܳܐ ܨܳܒ݂ܶܐ
ܐ݈ܢܳܐ
ܕ݁ܶܐܥܒ݁ܶܕ݂
ܠܳܗ ܥܳܒ݂ܶܕ݂
ܐ݈ܢܳܐ܂</div>
<div type="v" n="20">ܘܶܐܢ
ܡܶܕ݁ܶܡ ܕ݁ܠܳܐ
ܨܳܒ݂ܶܐ ܐ݈ܢܳܐ
ܥܳܒ݂ܶܕ݂ ܐ݈ܢܳܐ
ܠܳܐ ܗ݈ܘܳܐ
ܐܶܢܳܐ ܥܳܒ݂ܶܕ݂
ܐ݈ܢܳܐ ܐܶܠܳܐ
ܚܛܺܝܬ݂ܳܐ
ܕ݁ܥܳܡܪܳܐ
ܒ݁ܺܝ܂</div>
<div type="v" n="21">ܡܶܫܟ݁ܰܚ
ܐ݈ܢܳܐ ܗܳܟ݂ܺܝܠ
ܠܢܳܡܽܘܣܳܐ
ܕ݁ܫܳܠܶܡ
ܠܪܶܥܝܳܢܝ ܗܰܘ
ܕ݁ܨܳܒ݂ܶܐ
ܕ݁ܢܶܥܒ݁ܶܕ݂
ܛܳܒ݂ܬ݂ܳܐ
ܡܶܛܽܠ
ܕ݁ܒ݂ܺܝܫܬ݁ܳܐ
ܩܰܪܺܝܒ݂ܳܐ ܗ݈ܝ
ܠܺܝ܂</div>
<div type="v" n="22">ܚܳܕ݂ܶܐ
ܐ݈ܢܳܐ ܓ݁ܶܝܪ
ܒ݁ܢܳܡܽܘܣܶܗ
ܕ݁ܰܐܠܳܗܳܐ
ܒ݁ܒ݂ܰܪܢܳܫܳܐ
ܕ݁ܰܠܓ݂ܰܘ܂</div>
<div type="v" n="23">ܚܳܙܶܐ
ܐ݈ܢܳܐ ܕ݁ܶܝܢ
ܢܳܡܽܘܣܳܐ
ܐ݈ܚܪܺܢܳܐ
ܒ݁ܗܰܕ݁ܳܡܰܝ
ܕ݁ܡܰܩܪܶܒ݂
ܠܽܘܩܒ݂ܰܠ
ܢܳܡܽܘܣܳܐ
ܕ݁ܪܶܥܝܳܢܝ
ܘܫܳܒ݂ܶܐ ܠܺܝ
ܠܢܳܡܽܘܣܳܐ
ܕ݁ܰܚܛܺܝܬ݂ܳܐ
ܕ݁ܺܐܝܬ݂
ܒ݁ܗܰܕ݁ܳܡܰܝ܂</div>
<div type="v" n="24">ܕ݁ܳܘܝܳܐ
ܐ݈ܢܳܐ
ܒ݁ܰܪܢܳܫܳܐ
ܡܰܢܽܘ
ܢܦ݂ܰܨܶܝܢܝ ܡܶܢ
ܦ݁ܰܓ݂ܪܳܐ
ܗܳܢܳܐ
ܕ݁ܡܰܘܬ݁ܳܐ܂</div>
<div type="v" n="25">ܡܰܘܕ݁ܶܐ
ܐ݈ܢܳܐ
ܠܰܐܠܳܗܳܐ
ܒ݁ܝܰܕ݂ ܡܳܪܰܢ
ܝܶܫܽܘܥ
ܡܫܺܝܚܳܐ ܗܳܫܳܐ
ܗܳܟ݂ܺܝܠ ܐܶܢܳܐ
ܒ݁ܪܶܥܝܳܢܝ
ܥܰܒ݂ܕ݁ܳܐ
ܐ݈ܢܳܐ
ܕ݁ܢܳܡܽܘܣܳܐ
ܕ݁ܰܐܠܳܗܳܐ
ܒ݁ܒ݂ܶܣܪܝ
ܕ݁ܶܝܢ ܐܺܝܬ݂ܰܝ
ܥܰܒ݂ܕ݁ܳܐ
ܕ݁ܢܳܡܽܘܣܳܐ
ܕ݁ܰܚܛܺܝܬ݂ܳܐ܂</div>
</div>
<div type="ch" n="8">
<div type="title" n="title"> ܀ ܕܠܘܬ
ܪ̈ܗܘܡܢܐ ܚܚ </div>
<div type="v" n="1">ܡܶܟ݁ܺܝܠ
ܠܰܝܬ݁
ܚܰܝܳܒ݂ܽܘܬ݂ܳܐ
ܠܰܐܝܠܶܝܢ
ܕ݁ܠܳܐ
ܡܗܰܠܟ݂ܺܝܢ
ܒ݁ܰܒ݂ܣܰܪ
ܒ݁ܝܶܫܽܘܥ
ܡܫܺܝܚܳܐ܂</div>
<div type="v" n="2">ܢܳܡܽܘܣܳܐ
ܓ݁ܶܝܪ
ܕ݁ܪܽܘܚܳܐ
ܕ݁ܚܰܝܶܐ
ܕ݁ܰܒ݂ܝܶܫܽܘܥ
ܡܫܺܝܚܳܐ
ܚܰܪܪܳܟ݂ ܡܶܢ
ܢܳܡܽܘܣܳܐ
ܕ݁ܰܚܛܺܝܬ݂ܳܐ
ܘܰܕ݂ܡܰܘܬ݁ܳܐ܂</div>
<div type="v" n="3">ܡܶܛܽܠ
ܕ݁ܰܡܚܺܝܠ
ܗ݈ܘܳܐ ܓ݁ܶܝܪ
ܢܳܡܽܘܣܳܐ
ܒ݁ܝܰܕ݂
ܟ݁ܪܺܝܗܽܘܬ݂ܶܗ
ܕ݁ܒ݂ܶܣܪܳܐ
ܫܰܕ݁ܰܪ
ܐܰܠܳܗܳܐ
ܠܰܒ݂ܪܶܗ
ܒ݁ܰܕ݂ܡܽܘܬ݂ܳܐ
ܕ݁ܒ݂ܶܣܪܳܐ
ܕ݁ܰܚܛܺܝܬ݂ܳܐ
ܡܶܛܽܠܳܬ݂ܳܗ
ܕ݁ܰܚܛܺܝܬ݂ܳܐ
ܕ݁ܰܢܚܰܝܒ݂ܺܝܗ
ܠܰܚܛܺܝܬ݂ܳܐ
ܒ݁ܒ݂ܶܣܪܶܗ܂</div>
<div type="v" n="4">ܕ݁ܟ݂ܺܐܢܽܘܬ݂ܳܐ
ܕ݁ܢܳܡܽܘܣܳܐ
ܒ݁ܰܢ
ܬ݁ܶܬ݂ܡܰܠܶܐ
ܕ݁ܠܳܐ ܗ݈ܘܳܐ
ܒ݁ܰܒ݂ܣܰܪ
ܡܗܰܠܟ݂ܺܝܢܰܢ
ܐܶܠܳܐ
ܒ݁ܪܽܘܚ܂</div>
<div type="v" n="5">ܐܰܝܠܶܝܢ
ܓ݁ܶܝܪ
ܕ݁ܒ݂ܰܒ݂ܣܰܪ
ܐܶܢܽܘܢ
ܕ݁ܰܒ݂ܣܰܪ ܗ݈ܽܘ
ܡܶܬ݂ܪܰܥܶܝܢ
ܘܰܐܝܠܶܝܢ
ܕ݁ܰܕ݂ܪܽܘܚ
ܐܶܢܽܘܢ ܕ݁ܪܽܘܚ
ܗ݈ܽܘ
ܡܶܬ݂ܪܰܥܶܝܢ܂</div>
<div type="v" n="6">ܬ݁ܰܪܥܺܝܬ݂ܳܐ
ܓ݁ܶܝܪ
ܕ݁ܒ݂ܶܣܪܳܐ
ܡܰܘܬ݁ܳܐ ܗܽܘ
ܘܬ݂ܰܪܥܺܝܬ݂ܳܐ
ܕ݁ܪܽܘܚܳܐ
ܚܰܝܶܐ
ܘܰܫܠܳܡܳܐ܂</div>
<div type="v" n="7">ܡܶܛܽܠ
ܕ݁ܬ݂ܰܪܥܺܝܬ݂ܳܐ
ܕ݁ܒ݂ܶܣܪܳܐ
ܒ݁ܥܶܠܕ݁ܒ݂ܳܒ݂ܽܘܬ݂ܳܐ
ܗ݈ܝ ܠܘܳܬ݂
ܐܰܠܳܗܳܐ
ܠܢܳܡܽܘܣܳܐ
ܓ݁ܶܝܪ
ܕ݁ܰܐܠܳܗܳܐ ܠܳܐ
ܡܶܫܬ݁ܰܥܒ݁ܕ݂ܳܐ
ܡܶܛܽܠ ܕ݁ܠܳܐ
ܡܶܫܟ݁ܚܳܐ܂</div>
<div type="v" n="8">ܘܰܐܝܠܶܝܢ
ܕ݁ܒ݂ܰܒ݂ܣܰܪ
ܐܶܢܽܘܢ
ܠܡܶܫܦ݁ܰܪ
ܠܰܐܠܳܗܳܐ ܠܳܐ
ܡܶܫܟ݁ܚܺܝܢ܂</div>
<div type="v" n="9">ܐܰܢ݈ܬ݁ܽܘܢ
ܕ݁ܶܝܢ ܠܳܐ
ܗ݈ܘܰܝܬ݁ܽܘܢ
ܒ݁ܰܒ݂ܣܰܪ
ܐܶܠܳܐ ܒ݁ܪܽܘܚ
ܐܶܢ
ܫܰܪܺܝܪܳܐܝܺܬ݂
ܪܽܘܚܶܗ
ܕ݁ܰܐܠܳܗܳܐ
ܥܳܡܪܳܐ
ܒ݁ܟ݂ܽܘܢ ܐܶܢ
ܕ݁ܶܝܢ ܐ݈ܢܳܫ
ܠܰܝܬ݁ ܒ݁ܶܗ
ܪܽܘܚܶܗ
ܕ݁ܰܡܫܺܝܚܳܐ
ܗܳܢܳܐ ܠܳܐ
ܗ݈ܘܳܐ
ܕ݁ܺܝܠܶܗ܂</div>
<div type="v" n="10">ܘܶܐܢ
ܕ݁ܶܝܢ ܡܫܺܝܚܳܐ
ܒ݁ܟ݂ܽܘܢ
ܦ݁ܰܓ݂ܪܳܐ
ܡܺܝܬ݂ ܗ݈ܽܘ
ܡܶܛܽܠ
ܚܛܺܝܬ݂ܳܐ
ܪܽܘܚܳܐ ܕ݁ܶܝܢ
ܚܰܝܳܐ ܗ݈ܝ
ܡܶܛܽܠ
ܟ݁ܺܐܢܽܘܬ݂ܳܐ܂</div>
<div type="v" n="11">ܘܶܐܢ
ܪܽܘܚܶܗ ܕ݁ܗܰܘ
ܡܰܢ ܕ݁ܰܐܩܺܝܡ
ܠܡܳܪܰܢ ܝܶܫܽܘܥ
ܡܫܺܝܚܳܐ ܡܶܢ
ܒ݁ܶܝܬ݂
ܡܺܝܬ݂ܶܐ
ܥܳܡܪܳܐ
ܒ݁ܟ݂ܽܘܢ ܗܰܘ
ܡܰܢ
ܕ݁ܰܐܩܺܝܡܶܗ
ܠܝܶܫܽܘܥ
ܡܫܺܝܚܳܐ ܡܶܢ
ܒ݁ܶܝܬ݂
ܡܺܝܬ݂ܶܐ ܐܳܦ݂
ܠܦ݂ܰܓ݂ܪܰܝܟ݁ܽܘܢ
ܡܺܝܬ݂ܶܐ ܢܰܚܶܐ
ܡܶܛܽܠ ܪܽܘܚܶܗ
ܕ݁ܥܳܡܪܳܐ
ܒ݁ܟ݂ܽܘܢ܂</div>
<div type="v" n="12">ܗܳܫܳܐ
ܐܰܚܰܝ
ܚܰܝܳܒ݂ܺܝܢܰܢ
ܠܰܘ ܠܒ݂ܶܣܪܳܐ
ܕ݁ܒ݂ܰܒ݂ܣܰܪ
ܢܗܰܠܶܟ݂܂</div>
<div type="v" n="13">ܐܶܢ ܓ݁ܶܝܪ
ܒ݁ܰܒ݂ܣܰܪ
ܚܳܐܶܝܢ
ܐܢ݈ܬ݁ܽܘܢ
ܥܬ݂ܺܝܕ݂ܺܝܢ
ܐܢ݈ܬ݁ܽܘܢ ܗ݈ܽܘ
ܠܰܡܡܳܬ݂ ܘܶܐܢ
ܒ݁ܪܽܘܚ
ܗܽܘܦ݁ܳܟ݂ܰܝ
ܦ݁ܰܓ݂ܪܳܐ
ܡܡܺܝܬ݂ܺܝܢ
ܐܢ݈ܬ݁ܽܘܢ
ܚܳܐܶܝܢ
ܐܢ݈ܬ݁ܽܘܢ܂</div>
<div type="v" n="14">ܐܰܝܠܶܝܢ
ܓ݁ܶܝܪ
ܕ݁ܰܒ݂ܪܽܘܚܳܐ
ܕ݁ܰܐܠܳܗܳܐ
ܡܶܬ݁ܕ݁ܰܒ݁ܪܺܝܢ
ܗܳܠܶܝܢ
ܒ݁ܢܰܝܳܐ
ܐܶܢܽܘܢ
ܕ݁ܰܐܠܳܗܳܐ܂</div>
<div type="v" n="15">ܠܳܐ ܓ݁ܶܝܪ
ܢܣܰܒ݂ܬ݁ܽܘܢ
ܪܽܘܚܳܐ
ܕ݁ܥܰܒ݂ܕ݁ܽܘܬ݂ܳܐ
ܬ݁ܽܘܒ݂
ܠܕ݂ܶܚܠܬ݂ܳܐ
ܐܶܠܳܐ
ܢܣܰܒ݂ܬ݁ܽܘܢ
ܪܽܘܚܳܐ
ܕ݁ܣܺܝܡܰܬ݂
ܒ݁ܢܰܝܳܐ
ܕ݁ܒ݂ܳܗ
ܩܳܪܶܝܢܰܢ
ܐܰܒ݂ܰܐ
ܐܰܒ݂ܽܘܢ܂</div>
<div type="v" n="16">ܘܗܺܝ
ܪܽܘܚܳܐ
ܡܰܣܗܕ݂ܳܐ
ܠܪܽܘܚܰܢ
ܕ݁ܺܐܝܬ݂ܰܝܢ
ܒ݁ܢܰܝܳܐ
ܕ݁ܰܐܠܳܗܳܐ܂</div>
<div type="v" n="17">ܘܶܐܢ
ܒ݁ܢܰܝܳܐ ܐܳܦ݂
ܝܳܪܬ݁ܶܐ
ܝܳܪܬ݁ܶܐ
ܕ݁ܰܐܠܳܗܳܐ
ܘܰܒ݂ܢܰܝ
ܝܳܪܬ݁ܽܘܬ݂ܶܗ
ܕ݁ܝܶܫܽܘܥ
ܡܫܺܝܚܳܐ ܕ݁ܶܐܢ
ܢܶܚܰܫ ܥܰܡܶܗ
ܐܳܦ݂ ܥܰܡܶܗ
ܢܶܫܬ݁ܰܒ݁ܰܚ܂</div>
<div type="v" n="18">ܡܶܬ݂ܪܰܥܶܐ
ܐ݈ܢܳܐ ܓ݁ܶܝܪ
ܕ݁ܠܳܐ ܫܳܘܶܝܢ
ܚܰܫܰܘܗ݈ܝ
ܕ݁ܙܰܒ݂ܢܳܐ
ܗܳܢܳܐ
ܠܬ݂ܶܫܒ݁ܽܘܚܬ݁ܳܐ
ܐܰܝܕ݂ܳܐ
ܕ݁ܰܥܬ݂ܺܝܕ݂ܳܐ
ܕ݁ܬ݂ܶܬ݂ܓ݁ܠܶܐ
ܒ݁ܰܢ܂</div>
<div type="v" n="19">ܟ݁ܽܠܳܗ
ܓ݁ܶܝܪ
ܒ݁ܪܺܝܬ݂ܳܐ
ܡܣܰܒ݁ܪܳܐ
ܘܰܡܣܰܟ݁ܝܳܐ
ܠܓ݂ܶܠܝܳܢܳܐ
ܕ݁ܰܒ݂ܢܰܘܗ݈ܝ
ܕ݁ܰܐܠܳܗܳܐ܂</div>
<div type="v" n="20">ܒ݁ܪܺܝܬ݂ܳܐ
ܓ݁ܶܝܪ
ܐܶܫܬ݁ܰܥܒ݁ܕ݂ܰܬ݂
ܠܰܣܪܺܝܩܽܘܬ݂ܳܐ
ܠܳܐ
ܒ݁ܨܶܒ݂ܝܳܢܳܗ
ܐܶܠܳܐ ܡܶܛܽܠ
ܡܰܢ
ܕ݁ܫܰܥܒ݁ܕ݂ܳܗ
ܥܰܠ ܣܰܒ݂ܪܳܐ܂</div>
<div type="v" n="21">ܕ݁ܳܐܦ݂
ܗܺܝ ܒ݁ܪܺܝܬ݂ܳܐ
ܬ݁ܶܬ݂ܚܰܪܰܪ
ܡܶܢ
ܥܰܒ݂ܕ݁ܽܘܬ݂ܳܐ
ܕ݁ܰܚܒ݂ܳܠܳܐ
ܒ݁ܰܚܪܽܘܪܶܐ
ܕ݁ܬ݂ܶܫܒ݁ܽܘܚܬ݁ܳܐ
ܕ݁ܰܒ݂ܢܰܝܳܐ
ܕ݁ܰܐܠܳܗܳܐ܂</div>
<div type="v" n="22">ܝܳܕ݂ܥܺܝܢܰܢ
ܓ݁ܶܝܪ
ܕ݁ܟ݂ܽܠܗܶܝܢ
ܒ݁ܶܪܝܳܬ݂ܳܐ
ܡܶܬ݁ܬ݁ܰܢܚܳܢ
ܘܰܡܚܰܒ݁ܠܳܢ
ܥܕ݂ܰܡܳܐ
ܠܝܰܘܡܳܢܳܐ܂</div>
<div type="v" n="23">ܘܠܳܐ
ܒ݁ܰܠܚܽܘܕ݂
ܗܶܢܶܝܢ ܐܶܠܳܐ
ܐܳܦ݂ ܚܢܰܢ
ܕ݁ܺܐܝܬ݂ ܒ݁ܰܢ
ܪܺܫܺܝܬ݂ܳܐ
ܕ݁ܪܽܘܚܳܐ
ܡܶܬ݁ܬ݁ܰܢܚܺܝܢܰܢ
ܒ݁ܢܰܦ݂ܫܰܢ
ܘܰܡܣܰܟ݁ܶܝܢܰܢ
ܠܣܺܝܡܰܬ݂
ܒ݁ܢܰܝܳܐ
ܘܰܠܦ݂ܽܘܪܩܳܢܳܐ
ܕ݁ܦ݂ܰܓ݂ܪܰܝܢ܂</div>
<div type="v" n="24">ܡܶܛܽܠ
ܕ݁ܰܒ݂ܣܰܒ݂ܪܳܐ
ܗ݈ܘ ܚܝܰܝܢ
ܣܰܒ݂ܪܳܐ ܕ݁ܶܝܢ
ܕ݁ܡܶܬ݂ܚܙܶܐ
ܠܳܐ ܗ݈ܘܳܐ
ܣܰܒ݂ܪܳܐ ܐܶܢ
ܓ݁ܶܝܪ
ܚܳܙܶܝܢܰܢ ܠܶܗ
ܡܳܢܳܐ
ܡܣܰܟ݁ܶܝܢܰܢ
ܠܶܗ܂</div>
<div type="v" n="25">ܐܶܢ ܕ݁ܶܝܢ
ܠܡܶܕ݁ܶܡ ܕ݁ܠܳܐ
ܡܶܬ݂ܚܙܶܐ
ܡܣܰܒ݁ܪܺܝܢܰܢ
ܒ݁ܰܡܣܰܝܒ݁ܪܳܢܽܘܬ݂ܳܐ
ܡܩܰܘܶܝܢܰܢ܂</div>
<div type="v" n="26">ܗܳܟ݂ܰܢܳܐ
ܐܳܦ݂ ܗܺܝ
ܪܽܘܚܳܐ
ܡܥܰܕ݁ܪܳܐ
ܠܰܟ݂ܪܺܝܗܽܘܬ݂ܰܢ
ܡܳܢܳܐ ܓ݁ܶܝܪ
ܢܨܰܠܶܐ ܐܰܝܟ݂
ܡܳܐ ܕ݁ܘܳܠܶܐ
ܠܳܐ
ܝܳܕ݂ܥܺܝܢܰܢ
ܐܶܠܳܐ ܗܺܝ
ܪܽܘܚܳܐ
ܡܨܰܠܝܳܐ
ܚܠܳܦ݂ܰܝܢ
ܒ݁ܬ݂ܶܢܚܳܬ݂ܳܐ
ܕ݁ܠܳܐ
ܡܶܬ݂ܡܰܠܠܳܢ܂</div>
<div type="v" n="27">ܕ݁ܡܳܐܶܫ
ܕ݁ܶܝܢ
ܠܶܒ݁ܰܘܳܬ݂ܳܐ
ܗܽܘ ܝܳܕ݂ܰܥ
ܡܳܢܳܐ ܗ݈ܺܝ
ܬ݁ܰܪܥܺܝܬ݂ܳܐ
ܕ݁ܪܽܘܚܳܐ
ܕ݁ܰܐܝܟ݂
ܨܶܒ݂ܝܳܢܶܗ
ܗ݈ܽܘ
ܕ݁ܰܐܠܳܗܳܐ
ܡܨܰܠܝܳܐ ܚܠܳܦ݂
ܩܰܕ݁ܺܝܫܶܐ܂</div>
<div type="v" n="28">ܝܳܕ݂ܥܺܝܢܰܢ
ܕ݁ܶܝܢ
ܕ݁ܰܐܝܠܶܝܢ
ܕ݁ܡܰܚܒ݂ܺܝܢ
ܠܰܐܠܳܗܳܐ
ܒ݁ܟ݂ܽܠ ܡܶܕ݁ܶܡ
ܡܥܰܕ݁ܰܪ ܠܗܽܘܢ
ܠܛܳܒ݂ܬ݂ܳܐ
ܠܰܐܝܠܶܝܢ
ܕ݁ܩܰܕ݁ܶܡ ܣܳܡ
ܕ݁ܢܶܗܘܽܘܢ
ܩܪܰܝܳܐ܂</div>
<div type="v" n="29">ܘܡܶܢ
ܠܽܘܩܕ݂ܰܡ
ܝܺܕ݂ܰܥ ܐܶܢܽܘܢ
ܘܰܪܫܰܡ ܐܶܢܽܘܢ
ܒ݁ܰܕ݂ܡܽܘܬ݂ܳܐ
ܕ݁ܨܽܘܪܬ݁ܳܐ
ܕ݁ܰܒ݂ܪܶܗ
ܕ݁ܗܽܘ ܢܶܗܘܶܐ
ܒ݁ܽܘܟ݂ܪܳܐ
ܕ݁ܰܐܚܶܐ
ܣܰܓ݁ܺܝܶܐܐ܂</div>
<div type="v" n="30">ܠܰܐܝܠܶܝܢ
ܕ݁ܶܝܢ
ܕ݁ܩܰܕ݁ܶܡ ܪܫܰܡ
ܠܗܽܘܢ ܩܪܳܐ
ܘܠܰܐܝܠܶܝܢ
ܕ݁ܰܩܪܳܐ ܠܗܽܘܢ
ܙܰܕ݁ܶܩ
ܘܠܰܐܝܠܶܝܢ
ܕ݁ܙܰܕ݁ܶܩ
ܠܗܽܘܢ
ܫܰܒ݁ܰܚ܂</div>
<div type="v" n="31">ܡܳܢܳܐ
ܗܳܟ݂ܺܝܠ
ܢܺܐܡܰܪ ܥܰܠ
ܗܳܠܶܝܢ ܐܶܢ
ܐܰܠܳܗܳܐ
ܚܠܳܦ݂ܰܝܢ
ܡܰܢܽܘ
ܕ݁ܰܠܩܽܘܒ݂ܠܰܢ܂</div>
<div type="v" n="32">ܘܶܐܢ ܥܰܠ
ܒ݁ܪܶܗ ܠܳܐ ܚܳܣ
ܐܶܠܳܐ ܚܠܳܦ݂
ܟ݁ܽܠܰܢ
ܐܰܫܠܡܶܗ
ܐܰܝܟ݁ܰܢܳܐ ܠܳܐ
ܟ݁ܽܠ ܡܶܕ݁ܶܡ
ܥܰܡܶܗ ܢܶܬ݁ܶܠ
ܠܰܢ܂</div>
<div type="v" n="33">ܡܰܢܽܘ
ܢܶܩܒ݁ܽܘܠ ܥܰܠ
ܓ݁ܒ݂ܰܝܳܐ
ܕ݁ܰܐܠܳܗܳܐ
ܐܰܠܳܗܳܐ
ܡܙܰܕ݁ܶܩ܂</div>
<div type="v" n="34">ܡܰܢܽܘ
ܡܚܰܝܶܒ݂
ܡܫܺܝܚܳܐ ܡܺܝܬ݂
ܘܩܳܡ
ܘܺܐܝܬ݂ܰܘܗ݈ܝ
ܥܰܠ ܝܰܡܺܝܢܳܐ
ܕ݁ܰܐܠܳܗܳܐ
ܘܒ݂ܳܥܶܐ
ܚܠܳܦ݂ܰܝܢ܂</div>
<div type="v" n="35">ܡܰܢܽܘ
ܢܶܦ݂ܪܫܰܢܝ ܡܶܢ
ܚܽܘܒ݁ܶܗ
ܕ݁ܰܡܫܺܝܚܳܐ
ܐܽܘܠܨܳܢܳܐ ܐܰܘ
ܚܒ݂ܽܘܫܝܳܐ ܐܰܘ
ܪܕ݂ܽܘܦ݂ܝܳܐ
ܐܰܘ ܟ݁ܰܦ݂ܢܳܐ
ܐܰܘ
ܥܰܪܛܶܠܳܝܽܘܬ݂ܳܐ
ܐܰܘ
ܩܺܢܕ݂ܺܝܢܳܘܣ
ܐܰܘ ܣܰܝܦ݂ܳܐ܂</div>
<div type="v" n="36">ܐܰܝܟ݂
ܕ݁ܰܟ݂ܬ݂ܺܝܒ݂
ܕ݁ܡܶܛܽܠܳܬ݂ܳܟ݂
ܟ݁ܽܠܝܽܘܡ
ܡܳܝܬ݁ܺܝܢܰܢ
ܘܶܐܬ݂ܚܫܶܒ݂ܢ
ܐܰܝܟ݂ ܐܶܡܪܶܐ
ܠܢܶܟ݂ܣܬ݂ܳܐ܂</div>
<div type="v" n="37">ܐܶܠܳܐ
ܒ݁ܗܳܠܶܝܢ
ܟ݁ܽܠܗܶܝܢ
ܙܰܟ݁ܳܝܺܝܢܰܢ
ܒ݁ܝܰܕ݂ ܡܰܢ
ܕ݁ܰܐܚܒ݂ܰܢ܂</div>
<div type="v" n="38">ܡܦ݁ܳܣ
ܐ݈ܢܳܐ ܓ݁ܶܝܪ
ܕ݁ܠܳܐ ܡܰܘܬ݁ܳܐ
ܘܠܳܐ ܚܰܝܶܐ
ܘܠܳܐ
ܡܰܠܰܐܟ݂ܶܐ
ܘܠܳܐ
ܫܽܘܠܛܳܢܶܐ
ܘܠܳܐ ܚܰܝܠܶܐ
ܘܠܳܐ ܕ݁ܩܳܝܡܳܢ
ܘܠܳܐ
ܕ݁ܰܥܬ݂ܺܝܕ݂ܳܢ܂</div>
<div type="v" n="39">ܘܠܳܐ
ܪܰܘܡܳܐ ܘܠܳܐ
ܥܽܘܡܩܳܐ
ܐܳܦ݂ܠܳܐ
ܒ݁ܪܺܝܬ݂ܳܐ
ܐ݈ܚܪܺܬ݂ܳܐ
ܬ݁ܶܫܟ݁ܰܚ
ܬ݁ܶܦ݂ܪܫܰܢܝ
ܡܶܢ ܚܽܘܒ݁ܶܗ
ܕ݁ܰܐܠܳܗܳܐ
ܕ݁ܰܒ݂ܡܳܪܰܢ
ܝܶܫܽܘܥ
ܡܫܺܝܚܳܐ܂</div>
</div>
<div type="ch" n="9">
<div type="title" n="title"> ܀ ܕܠܘܬ
ܪ̈ܗܘܡܢܐ ܛܛ </div>
<div type="v" n="1">ܩܽܘܫܬ݁ܳܐ
ܐܳܡܰܪ ܐ݈ܢܳܐ
ܒ݁ܰܡܫܺܝܚܳܐ
ܘܠܳܐ ܡܕ݂ܰܓ݁ܶܠ
ܐ݈ܢܳܐ
ܘܪܶܥܝܳܢܝ
ܡܰܣܗܶܕ݂ ܥܠܰܝ
ܒ݁ܪܽܘܚܳܐ
ܕ݁ܩܽܘܕ݂ܫܳܐ܂</div>
<div type="v" n="2">ܕ݁ܟ݂ܰܪܝܽܘܬ݂ܳܐ
ܗ݈ܝ ܠܺܝ
ܪܰܒ݁ܬ݂ܳܐ
ܘܟ݂ܺܐܒ݂ܳܐ
ܕ݁ܡܶܢ ܠܶܒ݁ܝ
ܠܳܐ ܫܳܠܶܐ܂</div>
<div type="v" n="3">ܡܨܰܠܶܐ
ܗ݈ܘܺܝܬ݂ ܓ݁ܶܝܪ
ܕ݁ܶܐܢܳܐ
ܩܢܽܘܡܝ ܚܶܪܡܳܐ
ܐܶܗܘܶܐ ܡܶܢ
ܡܫܺܝܚܳܐ ܚܠܳܦ݂
ܐܰܚܰܝ
ܘܰܐ݈ܚܝܳܢܰܝ
ܕ݁ܒ݂ܰܒ݂ܣܰܪ܂</div>
<div type="v" n="4">ܕ݁ܺܐܝܬ݂ܰܝܗܽܘܢ
ܒ݁ܢܰܝ
ܐܺܝܣܪܳܝܶܠ
ܕ݁ܕ݂ܺܝܠܗܽܘܢ
ܗܘܳܬ݂ ܣܺܝܡܰܬ݂
ܒ݁ܢܰܝܳܐ
ܘܬ݂ܶܫܒ݁ܽܘܚܬ݁ܳܐ
ܘܰܩܝܳܡܶܐ
ܘܢܳܡܽܘܣܳܐ
ܘܬ݂ܶܫܡܶܫܬ݁ܳܐ
ܕ݁ܒ݂ܶܗ
ܘܡܽܘܠܟ݁ܳܢܶܐ܂</div>
<div type="v" n="5">ܘܰܐܒ݂ܳܗܳܬ݂ܳܐ
ܘܡܶܢܗܽܘܢ
ܐܶܬ݂ܚܙܺܝ
ܡܫܺܝܚܳܐ
ܒ݁ܰܒ݂ܣܰܪ
ܕ݁ܺܐܝܬ݂ܰܘܗ݈ܝ
ܐܰܠܳܗܳܐ ܕ݁ܥܰܠ
ܟ݁ܽܠ ܕ݁ܠܶܗ
ܬ݁ܶܫܒ݁ܚܳܢ
ܘܒ݂ܽܘܪܟ݁ܳܢ
ܠܥܳܠܰܡ
ܥܳܠܡܺܝܢ
ܐܰܡܺܝܢ܂</div>
<div type="v" n="6">ܠܳܐ ܗ݈ܘܳܐ
ܕ݁ܶܝܢ ܡܶܦ݁ܰܠ
ܢܶܦ݂ܠܰܬ݂
ܡܶܠܬ݂ܶܗ
ܕ݁ܰܐܠܳܗܳܐ ܠܳܐ
ܗ݈ܘܳܐ ܓ݁ܶܝܪ
ܟ݁ܽܠܗܽܘܢ
ܕ݁ܡܶܢ
ܐܺܝܣܪܳܝܶܠ
ܐܺܝܬ݂ܰܝܗܽܘܢ
ܐܺܝܣܪܳܝܶܠ܂</div>
<div type="v" n="7">ܐܳܦ݂ܠܳܐ
ܡܶܛܽܠ ܕ݁ܡܶܢ
ܙܰܪܥܶܗ ܐܶܢܽܘܢ
ܕ݁ܰܐܒ݂ܪܳܗܳܡ
ܟ݁ܽܠܗܽܘܢ
ܒ݁ܢܰܝܳܐ ܡܶܛܽܠ
ܕ݁ܶܐܬ݂ܶܐܡܰܪ
ܕ݁ܒ݂ܺܐܝܣܚܳܩ
ܢܶܬ݂ܩܪܶܐ ܠܳܟ݂
ܙܰܪܥܳܐ܂</div>
<div type="v" n="8">ܗܳܢܰܘ
ܕ݁ܶܝܢ ܠܳܐ
ܗ݈ܘܳܐ ܒ݁ܢܰܝܳܐ
ܕ݁ܒ݂ܶܣܪܳܐ
ܐܺܝܬ݂ܰܝܗܽܘܢ
ܒ݁ܢܰܝܳܐ
ܕ݁ܰܐܠܳܗܳܐ
ܐܶܠܳܐ ܒ݁ܢܰܝܳܐ
ܕ݁ܡܽܘܠܟ݁ܳܢܳܐ
ܡܶܬ݂ܚܰܫܒ݁ܺܝܢ
ܠܙܰܪܥܳܐ܂</div>
<div type="v" n="9">ܕ݁ܡܽܘܠܟ݁ܳܢܳܐ
ܓ݁ܶܝܪ
ܐܺܝܬ݂ܶܝܗ
ܡܶܠܬ݂ܳܐ
ܗܳܕ݂ܶܐ
ܕ݁ܰܒ݂ܙܰܒ݂ܢܳܐ
ܗܳܢܳܐ ܐܺܬ݂ܶܐ
ܘܢܶܗܘܶܐ ܒ݁ܪܳܐ
ܠܣܰܪܳܐ܂</div>
<div type="v" n="10">ܘܠܰܘ
ܗܳܕ݂ܶܐ
ܒ݁ܰܠܚܽܘܕ݂
ܐܶܠܳܐ ܐܳܦ݂
ܪܰܦ݂ܩܳܐ ܟ݁ܰܕ݂
ܥܰܡ ܚܰܕ݂
ܐܰܒ݂ܽܘܢ
ܐܺܝܣܚܳܩ ܐܺܝܬ݂
ܗ݈ܘܳܐ ܠܳܗ
ܫܰܘܬ݁ܳܦ݂ܽܘܬ݂ܳܐ܂</div>
<div type="v" n="11">ܥܰܕ݂ܠܳܐ
ܢܶܬ݂ܝܰܠܕ݁ܽܘܢ
ܒ݁ܢܶܝܗ ܘܠܳܐ
ܢܶܣܥܪܽܘܢ
ܛܳܒ݂ܬ݂ܳܐ ܐܰܘ
ܒ݁ܺܝܫܬ݁ܳܐ
ܩܰܕ݁ܡܰܬ݂
ܐܶܬ݂ܝܰܕ݂ܥܰܬ݂
ܓ݁ܰܒ݂ܝܽܘܬ݂ܶܗ
ܕ݁ܰܐܠܳܗܳܐ
ܕ݁ܗܺܝ ܬ݁ܩܰܘܶܐ
ܠܳܐ
ܒ݁ܰܥܒ݂ܳܕ݂ܶܐ
ܐܶܠܳܐ ܒ݁ܝܰܕ݂
ܡܰܢ ܕ݁ܰܩܪܳܐ܂</div>
<div type="v" n="12">ܐܶܬ݂ܶܐܡܰܪ
ܓ݁ܶܝܪ
ܕ݁ܩܰܫܺܝܫܳܐ
ܢܶܗܘܶܐ
ܥܰܒ݂ܕ݁ܳܐ
ܠܰܙܥܽܘܪܳܐ܂</div>
<div type="v" n="13">ܐܰܝܟ݂
ܕ݁ܰܟ݂ܬ݂ܺܝܒ݂
ܕ݁ܰܠܝܰܥܩܽܘܒ݂
ܪܶܚܡܶܬ݂
ܘܰܠܥܺܣܽܘ
ܣܢܺܝܬ݂܂</div>
<div type="v" n="14">ܡܳܢܳܐ
ܗܳܟ݂ܺܝܠ
ܢܺܐܡܰܪ
ܕ݁ܰܠܡܳܐ
ܥܰܘܠܳܐ ܐܺܝܬ݂
ܠܘܳܬ݂ ܐܰܠܳܗܳܐ
ܚܳܣ܂</div>
<div type="v" n="15">ܗܳܐ ܐܳܦ݂
ܠܡܽܘܫܶܐ ܐܶܡܰܪ
ܐܶܪܰܚܶܡ ܥܰܠ
ܐܰܝܢܳܐ
ܕ݁ܰܡܪܰܚܶܡ
ܐ݈ܢܳܐ ܘܶܐܚܽܘܢ
ܠܰܐܝܢܳܐ
ܕ݁ܚܳܐܶܢ
ܐ݈ܢܳܐ܂</div>
<div type="v" n="16">ܠܳܐ
ܗܳܟ݂ܺܝܠ
ܒ݁ܺܐܝܕ݂ܰܝ ܡܰܢ
ܕ݁ܨܳܒ݂ܶܐ ܘܠܳܐ
ܒ݁ܺܐܝܕ݂ܰܝ ܡܰܢ
ܕ݁ܪܳܗܶܛ ܐܶܠܳܐ
ܒ݁ܺܐܝܕ݂ܰܝ
ܐܰܠܳܗܳܐ
ܡܪܰܚܡܳܢܳܐ܂</div>
<div type="v" n="17">ܐܶܡܰܪ
ܓ݁ܶܝܪ
ܒ݁ܰܟ݂ܬ݂ܳܒ݂ܳܐ
ܠܦ݂ܶܪܥܽܘܢ
ܕ݁ܠܳܗ ܠܗܳܕ݂ܶܐ
ܐܰܩܺܝܡܬ݁ܳܟ݂
ܕ݁ܶܐܚܰܘܶܐ
ܒ݁ܳܟ݂ ܚܰܝܠܝ
ܘܰܕ݂ܢܶܬ݂ܟ݁ܪܶܙ
ܫܶܡܝ ܒ݁ܰܐܪܥܳܐ
ܟ݁ܽܠܶܗ܂</div>
<div type="v" n="18">ܡܳܕ݂ܶܝܢ
ܥܰܠ ܡܰܢ
ܕ݁ܨܳܒ݂ܶܐ ܗ݈ܘ
ܡܪܰܚܶܡ ܘܥܰܠ
ܡܰܢ ܕ݁ܨܳܒ݂ܶܐ
ܡܩܰܫܶܐ܂</div>
<div type="v" n="19">ܘܰܟ݂ܒ݂ܰܪ
ܬ݁ܺܐܡܰܪ
ܕ݁ܰܠܡܳܢܳܐ
ܪܳܫܶܐ ܡܰܢܽܘ
ܓ݁ܶܝܪ
ܕ݁ܰܢܩܽܘܡ
ܠܽܘܩܒ݂ܰܠ
ܨܶܒ݂ܝܳܢܶܗ܂</div>
<div type="v" n="20">ܐܰܢ݈ܬ݁
ܗܳܟ݂ܺܝܠ ܡܰܢ
ܐܰܢ݈ܬ݁ ܐܳܘ
ܒ݁ܰܪܢܳܫܳܐ
ܕ݁ܦ݂ܶܬ݂ܓ݂ܳܡܳܐ
ܠܰܐܠܳܗܳܐ
ܝܳܗܶܒ݂ ܐܰܢ݈ܬ݁
ܕ݁ܰܠܡܳܐ
ܐܳܡܪܳܐ
ܓ݁ܒ݂ܺܝܠܬ݁ܳܐ
ܠܡܰܢ
ܕ݁ܓ݂ܰܒ݂ܠܳܗ
ܕ݁ܰܠܡܳܢܳܐ
ܗܳܟ݂ܰܢܳܐ
ܓ݁ܒ݂ܰܠܬ݁ܳܢܝ܂</div>
<div type="v" n="21">ܐܰܘ ܠܳܐ
ܫܰܠܺܝܛ
ܦ݁ܰܚܳܪܳܐ ܥܰܠ
ܛܺܝܢܶܗ
ܕ݁ܡܶܢܳܗ ܡܶܢ
ܓ݁ܒ݂ܺܝܠܬ݁ܳܐ
ܢܶܥܒ݁ܶܕ݂
ܡܳܐܢܶܐ ܚܰܕ݂
ܠܺܐܝܩܳܪܳܐ
ܘܚܰܕ݂
ܠܨܰܥܪܳܐ܂</div>
<div type="v" n="22">ܐܶܢ ܕ݁ܶܝܢ
ܨܒ݂ܳܐ ܐܰܠܳܗܳܐ
ܕ݁ܰܢܚܰܘܶܐ
ܪܽܘܓ݂ܙܶܗ
ܘܢܰܘܕ݁ܰܥ
ܚܰܝܠܶܗ
ܐܰܝܬ݁ܺܝ
ܒ݁ܣܽܘܓ݂ܳܐܐ
ܕ݁ܡܰܓ݁ܪܰܬ݂
ܪܽܘܚܶܗ
ܪܽܘܓ݂ܙܳܐ ܥܰܠ
ܡܳܐܢܶܐ
ܕ݁ܪܽܘܓ݂ܙܳܐ
ܕ݁ܰܓ݂ܡܺܝܪܺܝܢ
ܠܰܐܒ݂ܕ݂ܳܢܳܐ܂</div>
<div type="v" n="23">ܘܰܐܫܦ݁ܰܥ
ܪܰܚܡܰܘܗ݈ܝ ܥܰܠ
ܡܳܐܢܶܐ
ܕ݁ܪܰܚܡܶܐ
ܕ݁ܰܡܛܰܝܒ݂ܺܝܢ
ܗ݈ܘܰܘ
ܠܰܐܠܳܗܳܐ
ܠܬ݂ܶܫܒ݁ܽܘܚܬ݁ܳܐ܂</div>
<div type="v" n="24">ܕ݁ܺܐܝܬ݂ܰܝܢ
ܚ݈ܢܰܢ ܩܪܰܝܳܐ
ܠܳܐ ܗ݈ܘܳܐ
ܒ݁ܰܠܚܽܘܕ݂ ܡܶܢ
ܝܺܗܽܘܕ݂ܳܝܶܐ
ܐܶܠܳܐ ܐܳܦ݂
ܡܶܢ ܥܰܡ݈ܡܶܐ܂</div>
<div type="v" n="25">ܐܰܝܟ݁ܰܢܳܐ
ܕ݁ܳܐܦ݂
ܒ݁ܗܽܘܫܳܥ
ܐܶܡܰܪ
ܕ݁ܶܐܩܪܶܐ
ܠܰܐܝܠܶܝܢ
ܕ݁ܠܳܐ ܗ݈ܘܰܘ
ܥܰܡܝ ܥܰܡܳܐ
ܕ݁ܺܝܠܝ ܘܰܠܠܳܐ
ܐܶܬ݂ܪܰܚܡܰܬ݂
ܐܶܬ݂ܪܰܚܡܰܬ݂܂</div>
<div type="v" n="26">ܢܶܗܘܶܐ
ܓ݁ܶܝܪ
ܒ݁ܕ݂ܽܘܟ݁ܬ݂ܳܐ
ܟ݁ܰܪ
ܕ݁ܡܶܬ݂ܩܪܶܝܢ
ܗ݈ܘܰܘ ܠܳܐ
ܥܰܡܝ ܬ݁ܰܡܳܢ
ܢܶܬ݂ܩܪܽܘܢ
ܒ݁ܢܰܝܳܐ
ܠܰܐܠܳܗܳܐ
ܚܰܝܳܐ܂</div>
<div type="v" n="27">ܐܶܫܰܥܝܳܐ
ܕ݁ܶܝܢ ܐܰܟ݂ܪܶܙ
ܥܰܠ ܒ݁ܢܰܝ
ܐܺܝܣܪܳܝܶܠ
ܕ݁ܶܐܢ ܢܶܗܘܶܐ
ܡܶܢܝܳܢܳܐ
ܕ݁ܰܒ݂ܢܰܝ
ܐܺܝܣܪܳܝܶܠ
ܐܰܝܟ݂ ܚܳܠܳܐ
ܕ݁ܰܒ݂ܝܰܡܳܐ
ܫܰܪܟ݁ܳܢܳܐ
ܕ݁ܡܶܢܗܽܘܢ
ܢܺܚܶܐ܂</div>
<div type="v" n="28">ܡܶܠܬ݂ܳܐ
ܓ݁ܪܰܡ ܘܰܦ݂ܣܰܩ
ܘܢܶܥܒ݁ܕ݂ܺܝܗ
ܡܳܪܝܳܐ ܥܰܠ
ܐܰܪܥܳܐ܂</div>
<div type="v" n="29">ܘܰܐܝܟ݂
ܡܶܕ݁ܶܡ
ܕ݁ܩܰܕ݁ܶܡ
ܐܶܡܰܪ ܗܽܘ
ܐܶܫܰܥܝܳܐ
ܕ݁ܶܐܠܽܘ ܠܳܐ
ܡܳܪܝܳܐ
ܨܒ݂ܰܐܘܽܬ݂
ܐܰܘܬ݁ܰܪ ܠܰܢ
ܣܪܺܝܕ݂ܳܐ
ܐܰܝܟ݂ ܣܕ݂ܽܘܡ
ܗܳܘܶܝܢ ܗ݈ܘܰܝܢ
ܘܰܠܥܳܡܽܘܪܳܐ
ܡܶܬ݁ܕ݁ܰܡܶܝܢ
ܗ݈ܘܰܝܢ܂</div>
<div type="v" n="30">ܡܳܢܳܐ
ܗܳܟ݂ܺܝܠ
ܢܺܐܡܰܪ
ܕ݁ܥܰܡ݈ܡܶܐ
ܕ݁ܠܳܐ ܪܳܗܛܺܝܢ
ܗ݈ܘܰܘ ܒ݁ܳܬ݂ܰܪ
ܟ݁ܺܐܢܽܘܬ݂ܳܐ
ܐܰܕ݂ܪܶܟ݂ܘ
ܟ݁ܺܐܢܽܘܬ݂ܳܐ
ܟ݁ܺܐܢܽܘܬ݂ܳܐ
ܕ݁ܶܝܢ ܐܰܝܕ݂ܳܐ
ܕ݁ܡܶܢ
ܗܰܝܡܳܢܽܘܬ݂ܳܐ
ܗ݈ܝ܂</div>
<div type="v" n="31">ܐܺܝܣܪܳܝܶܠ
ܕ݁ܶܝܢ ܕ݁ܪܳܗܶܛ
ܗ݈ܘܳܐ ܒ݁ܳܬ݂ܰܪ
ܢܳܡܽܘܣܳܐ
ܕ݁ܟ݂ܺܐܢܽܘܬ݂ܳܐ
ܠܢܳܡܽܘܣܳܐ
ܕ݁ܟ݂ܺܐܢܽܘܬ݂ܳܐ
ܠܳܐ
ܐܰܕ݂ܪܶܟ݂܂</div>
<div type="v" n="32">ܡܶܛܽܠ
ܡܳܢܳܐ ܡܶܛܽܠ
ܕ݁ܠܳܐ ܗ݈ܘܳܐ
ܡܶܢ
ܗܰܝܡܳܢܽܘܬ݂ܳܐ
ܐܶܠܳܐ ܡܶܢ
ܥܒ݂ܳܕ݂ܰܘܗ݈ܝ
ܕ݁ܢܳܡܽܘܣܳܐ
ܐܶܬ݁ܬ݁ܩܶܠܘ
ܓ݁ܶܝܪ
ܒ݁ܟ݂ܺܐܦ݂ܳܐ
ܕ݁ܬ݂ܽܘܩܰܠܬ݂ܳܐ܂</div>
<div type="v" n="33">ܐܰܝܟ݂
ܕ݁ܰܟ݂ܬ݂ܺܝܒ݂
ܕ݁ܗܳܐ ܣܳܐܶܡ
ܐ݈ܢܳܐ
ܒ݁ܨܶܗܝܽܘܢ
ܟ݁ܺܐܦ݂ܳܐ
ܕ݁ܬ݂ܽܘܩܰܠܬ݂ܳܐ
ܘܟ݂ܺܐܦ݂ܳܐ
ܕ݁ܡܰܟ݂ܫܽܘܠܳܐ
ܘܡܰܢ ܕ݁ܒ݂ܳܗ
ܢܗܰܝܡܶܢ ܠܳܐ
ܢܶܒ݂ܗܰܬ݂܂</div>
</div>
<div type="ch" n="10">
<div type="title" n="title"> ܀ ܕܠܘܬ
ܪ̈ܗܘܡܢܐ ܝܝ </div>
<div type="v" n="1">ܐܰܚܰܝ
ܨܶܒ݂ܝܳܢܳܐ
ܕ݁ܠܶܒ݁ܝ
ܘܒ݂ܳܥܽܘܬ݂ܝ
ܕ݁ܰܠܘܳܬ݂
ܐܰܠܳܗܳܐ
ܚܠܳܦ݂ܰܝܗܽܘܢ
ܕ݁ܢܺܚܽܘܢ܂</div>
<div type="v" n="2">ܡܰܣܗܶܕ݂
ܐ݈ܢܳܐ ܓ݁ܶܝܪ
ܥܠܰܝܗܽܘܢ
ܕ݁ܰܛܢܳܢܳܐ
ܕ݁ܰܐܠܳܗܳܐ
ܐܺܝܬ݂ ܒ݁ܗܽܘܢ
ܐܶܠܳܐ ܠܰܘ
ܒ݁ܺܝܕ݂ܰܥܬ݂ܳܐ܂</div>
<div type="v" n="3">ܟ݁ܺܐܢܽܘܬ݂ܶܗ
ܓ݁ܶܝܪ
ܕ݁ܰܐܠܳܗܳܐ ܠܳܐ
ܝܺܕ݂ܰܥܘ ܐܶܠܳܐ
ܒ݁ܥܰܘ
ܕ݁ܟ݂ܺܐܢܽܘܬ݂ܳܐ
ܕ݁ܢܰܦ݂ܫܗܽܘܢ
ܢܩܺܝܡܽܘܢ
ܘܡܶܛܽܠ ܗܳܢܳܐ
ܠܟ݂ܺܐܢܽܘܬ݂ܶܗ
ܕ݁ܰܐܠܳܗܳܐ ܠܳܐ
ܐܶܫܬ݁ܰܥܒ݁ܰܕ݂ܘ܂</div>
<div type="v" n="4">ܣܳܟ݂ܶܗ
ܓ݁ܶܝܪ
ܕ݁ܢܳܡܽܘܣܳܐ
ܡܫܺܝܚܳܐ ܗܽܘ
ܠܟ݂ܺܐܢܽܘܬ݂ܳܐ
ܠܟ݂ܽܠ
ܕ݁ܰܡܗܰܝܡܶܢ܂</div>
<div type="v" n="5">ܡܽܘܫܶܐ
ܓ݁ܶܝܪ
ܗܳܟ݂ܰܢܳܐ
ܟ݁ܬ݂ܰܒ݂
ܟ݁ܺܐܢܽܘܬ݂ܳܐ
ܕ݁ܰܒ݂ܢܳܡܽܘܣܳܐ
ܕ݁ܡܰܢ
ܕ݁ܢܶܥܒ݁ܶܕ݂
ܗܳܠܶܝܢ ܢܺܚܶܐ
ܒ݁ܗܶܝܢ܂</div>
<div type="v" n="6">ܟ݁ܺܐܢܽܘܬ݂ܳܐ
ܕ݁ܶܝܢ
ܕ݁ܰܒ݂ܗܰܝܡܳܢܽܘܬ݂ܳܐ
ܗܳܟ݂ܰܢܳܐ
ܐܳܡܪܳܐ ܕ݁ܠܳܐ
ܬ݁ܺܐܡܰܪ
ܒ݁ܠܶܒ݁ܳܟ݂
ܕ݁ܡܰܢܽܘ ܣܠܶܩ
ܠܰܫܡܰܝܳܐ
ܘܰܐܚܶܬ݂
ܠܰܡܫܺܝܚܳܐ܂</div>
<div type="v" n="7">ܘܡܰܢܽܘ
ܢܚܶܬ݂
ܠܰܬ݂ܗܽܘܡܳܐ
ܕ݁ܰܫܝܽܘܠ
ܘܰܐܣܶܩ
ܠܰܡܫܺܝܚܳܐ ܡܶܢ
ܒ݁ܶܝܬ݂
ܡܺܝܬ݂ܶܐ܂</div>
<div type="v" n="8">ܐܶܠܳܐ
ܡܳܢܳܐ ܐܶܡܰܪ
ܩܰܪܺܝܒ݂ ܗ݈ܽܘ
ܠܳܟ݂
ܦ݁ܶܬ݂ܓ݂ܳܡܳܐ
ܠܦ݂ܽܘܡܳܟ݂
ܘܰܠܠܶܒ݁ܳܟ݂
ܗܳܕ݂ܶܐ ܗ݈ܝ
ܡܶܠܬ݂ܳܐ
ܕ݁ܗܰܝܡܳܢܽܘܬ݂ܳܐ
ܕ݁ܡܰܟ݂ܪܙܺܝܢܰܢ܂</div>
<div type="v" n="9">ܘܶܐܢ
ܬ݁ܰܘܕ݁ܶܐ
ܒ݁ܦ݂ܽܘܡܳܟ݂
ܒ݁ܡܳܪܰܢ
ܝܶܫܽܘܥ
ܘܰܬ݂ܗܰܝܡܶܢ
ܒ݁ܠܶܒ݁ܳܟ݂
ܕ݁ܰܐܠܳܗܳܐ
ܐܰܩܺܝܡܶܗ ܡܶܢ
ܒ݁ܶܝܬ݂
ܡܺܝܬ݂ܶܐ
ܬ݁ܺܚܶܐ܂</div>
<div type="v" n="10">ܠܶܒ݁ܳܐ
ܓ݁ܶܝܪ
ܕ݁ܰܡܗܰܝܡܶܢ
ܒ݁ܶܗ
ܡܶܙܕ݁ܰܕ݁ܰܩ
ܘܦ݂ܽܘܡܳܐ
ܕ݁ܡܰܘܕ݁ܶܐ
ܒ݁ܶܗ ܚܳܝܶܐ܂</div>
<div type="v" n="11">ܐܶܡܰܪ
ܓ݁ܶܝܪ
ܟ݁ܬ݂ܳܒ݂ܳܐ
ܕ݁ܟ݂ܽܠ
ܕ݁ܰܡܗܰܝܡܶܢ
ܒ݁ܶܗ ܠܳܐ
ܢܶܒ݂ܗܰܬ݂܂</div>
<div type="v" n="12">ܘܰܒ݂ܗܳܕ݂ܶܐ
ܠܳܐ ܦ݁ܪܰܫ ܠܳܐ
ܠܺܝܗܽܘܕ݂ܳܝܶܐ
ܘܠܳܐ
ܠܰܐܪܡܳܝܶܐ
ܚܰܕ݂ ܗ݈ܽܘ
ܓ݁ܶܝܪ ܡܳܪܝܳܐ
ܕ݁ܟ݂ܽܠܗܽܘܢ
ܕ݁ܥܰܬ݁ܺܝܪ
ܒ݁ܟ݂ܽܠ
ܕ݁ܩܳܪܶܐ ܠܶܗ܂</div>
<div type="v" n="13">ܟ݁ܽܠ
ܓ݁ܶܝܪ
ܕ݁ܢܶܩܪܶܐ ܫܡܶܗ
ܕ݁ܡܳܪܝܳܐ
ܢܺܚܶܐ܂</div>
<div type="v" n="14">ܐܰܝܟ݁ܰܢܳܐ
ܗܳܟ݂ܺܝܠ
ܢܶܩܪܽܘܢ
ܠܰܐܝܢܳܐ ܕ݁ܠܳܐ
ܗܰܝܡܶܢܘ ܒ݁ܶܗ
ܐܰܘ ܐܰܝܟ݁ܰܢܳܐ
ܢܗܰܝܡܢܽܘܢ
ܠܗܰܘ ܕ݁ܠܳܐ
ܫܰܡܥܽܘܗ݈ܝ ܐܰܘ
ܐܰܝܟ݁ܰܢܳܐ
ܢܶܫܡܥܽܘܢ
ܕ݁ܠܳܐ
ܡܰܟ݂ܪܙܳܢܳܐ܂</div>
<div type="v" n="15">ܐܰܘ
ܐܰܝܟ݁ܰܢܳܐ
ܢܰܟ݂ܪܙܽܘܢ ܐܶܢ
ܠܳܐ
ܢܶܫܬ݁ܰܠܚܽܘܢ
ܐܰܝܟ݂
ܕ݁ܰܟ݂ܬ݂ܺܝܒ݂
ܕ݁ܡܳܐ ܝܳܐܝܳܢ
ܪܶܓ݂ܠܰܝܗܽܘܢ
ܕ݁ܰܡܣܰܒ݁ܪܰܝ
ܫܠܳܡܳܐ
ܘܕ݂ܰܡܣܰܒ݁ܪܰܝ
ܛܳܒ݂ܳܬ݂ܳܐ܂</div>
<div type="v" n="16">ܐܶܠܳܐ ܠܳܐ
ܗ݈ܘܳܐ
ܟ݁ܽܠܗܽܘܢ
ܐܶܫܬ݁ܡܰܥܘ
ܠܰܣܒ݂ܰܪܬ݂ܳܐ
ܕ݁ܶܐܘܰܢܓ݁ܶܠܺܝܳܘܢ
ܐܶܫܰܥܝܳܐ
ܓ݁ܶܝܪ ܐܶܡܰܪ
ܡܳܪܝ ܡܰܢܽܘ
ܗܰܝܡܶܢ
ܠܒ݂ܰܪ݈ܬ݂
ܩܳܠܰܢ܂</div>
<div type="v" n="17">ܡܶܟ݁ܺܝܠ
ܗܰܝܡܳܢܽܘܬ݂ܳܐ
ܡܶܢ ܡܰܫܡܰܥ
ܐܶܕ݂ܢܳܐ ܗ݈ܝ
ܘܡܰܫܡܰܥ
ܐܶܕ݂ܢܳܐ ܡܶܢ
ܡܶܠܬ݂ܳܐ
ܕ݁ܰܐܠܳܗܳܐ܂</div>
<div type="v" n="18">ܐܶܠܳܐ
ܐܳܡܰܪ ܐ݈ܢܳܐ
ܕ݁ܰܠܡܳܐ ܠܳܐ
ܫܡܰܥܘ ܘܗܳܐ
ܒ݁ܟ݂ܽܠܳܗ
ܐܰܪܥܳܐ
ܢܶܦ݂ܩܰܬ݂
ܒ݁ܰܪ݈ܬ݂
ܩܳܠܗܽܘܢ
ܘܰܒ݂ܣܰܘܦ݁ܶܝܗ
ܕ݁ܬ݂ܺܒ݂ܶܝܠ
ܡܶܠܰܝܗܽܘܢ܂</div>
<div type="v" n="19">ܐܶܠܳܐ
ܐܳܡܰܪ ܐ݈ܢܳܐ
ܕ݁ܰܠܡܳܐ ܠܳܐ
ܝܺܕ݂ܰܥ
ܐܺܝܣܪܳܝܶܠ
ܩܰܕ݂ܡܳܝܳܐ
ܡܽܘܫܶܐ
ܗܳܟ݂ܰܢܳܐ
ܐܶܡܰܪ
ܐܰܛܶܢܟ݂ܽܘܢ
ܒ݁ܥܰܡ ܕ݁ܠܳܐ
ܥܰܡ ܘܰܒ݂ܥܰܡܳܐ
ܕ݁ܠܳܐ
ܡܶܬ݁ܛܦ݁ܺܝܣ
ܐܰܪܓ݁ܶܙܟ݂ܽܘܢ܂</div>
<div type="v" n="20">ܐܶܫܰܥܝܳܐ
ܕ݁ܶܝܢ ܐܰܡܪܰܚ
ܘܶܐܡܰܪ
ܕ݁ܶܐܬ݂ܚܙܺܝܬ݂
ܠܰܐܝܠܶܝܢ
ܕ݁ܠܳܐ
ܒ݁ܥܰܐܘܽܢܝ
ܘܶܐܫܬ݁ܰܟ݂ܚܶܬ݂
ܠܰܐܝܠܶܝܢ
ܕ݁ܰܥܠܰܝ ܠܳܐ
ܫܰܐܶܠܘ܂</div>
<div type="v" n="21">ܠܺܐܝܣܪܳܝܶܠ
ܕ݁ܶܝܢ ܐܶܡܰܪ
ܕ݁ܦ݂ܶܫܛܶܬ݂
ܐܺܝܕ݂ܰܝ
ܝܰܘܡܳܐ ܟ݁ܽܠܶܗ
ܠܘܳܬ݂ ܥܰܡܳܐ
ܕ݁ܡܶܬ݂ܚܪܶܐ
ܘܠܳܐ
ܡܶܬ݁ܛܦ݁ܺܝܣ܂</div>
</div>
<div type="ch" n="11">
<div type="title" n="title"> ܀ ܕܠܘܬ
ܪ̈ܗܘܡܢܐ ܝܐܐ </div>
<div type="v" n="1">ܐܶܠܳܐ
ܐܳܡܰܪ ܐ݈ܢܳܐ
ܕ݁ܰܠܡܳܐ
ܕ݁ܰܚܩܶܗ
ܐܰܠܳܗܳܐ
ܠܥܰܡܶܗ ܚܳܣ
ܐܳܦ݂ ܐܶܢܳܐ
ܓ݁ܶܝܪ ܡܶܢ
ܐܺܝܣܪܳܝܶܠ
ܐ݈ܢܳܐ ܡܶܢ
ܙܰܪܥܶܗ
ܕ݁ܰܐܒ݂ܪܳܗܳܡ
ܡܶܢ ܫܰܪܒ݁ܬ݂ܳܐ
ܕ݁ܒ݂ܶܢܝܳܡܺܝܢ܂</div>
<div type="v" n="2">ܠܳܐ ܕ݁ܚܰܩ
ܐܰܠܳܗܳܐ
ܠܥܰܡܶܗ ܐܰܝܢܳܐ
ܕ݁ܡܶܢ ܩܕ݂ܺܝܡ
ܝܺܕ݂ܺܝܥ ܗ݈ܘܳܐ
ܠܶܗ ܐܰܘ ܠܳܐ
ܝܳܕ݂ܥܺܝܢ
ܐܢ݈ܬ݁ܽܘܢ
ܒ݁ܰܟ݂ܬ݂ܳܒ݂ܳܐ
ܕ݁ܶܐܠܺܝܳܐ
ܡܳܢܳܐ ܐܶܡܰܪ
ܟ݁ܰܕ݂ ܩܳܒ݂ܶܠ
ܗ݈ܘܳܐ
ܠܰܐܠܳܗܳܐ ܥܰܠ
ܐܺܝܣܪܳܝܶܠ
ܘܳܐܡܰܪ܂</div>
<div type="v" n="3">ܡܳܪܝ
ܠܰܢܒ݂ܺܝܰܝܟ݁
ܩܰܛܶܠܘ
ܘܰܠܡܰܕ݂ܒ݁ܚܰܝܟ݁
ܣܰܚܶܦ݂ܘ
ܘܶܐܢܳܐ ܗܽܘ
ܒ݁ܰܠܚܽܘܕ݂ܰܝ
ܐܶܫܬ݁ܰܚܪܶܬ݂
ܘܒ݂ܳܥܶܝܢ
ܠܢܰܦ݂ܫܝ܂</div>
<div type="v" n="4">ܘܶܐܬ݂ܶܐܡܰܪ
ܠܶܗ
ܒ݁ܓ݂ܶܠܝܳܢܳܐ
ܕ݁ܗܳܐ
ܫܶܒ݂ܩܶܬ݂
ܠܢܰܦ݂ܫܝ
ܫܰܒ݂ܥܳܐ
ܐܰܠܦ݂ܺܝܢ
ܓ݁ܰܒ݂ܪܺܝܢ
ܐܰܝܠܶܝܢ ܕ݁ܥܰܠ
ܒ݁ܽܘܪܟ݁ܰܝܗܽܘܢ
ܠܳܐ ܒ݁ܪܶܟ݂ܘ
ܘܠܳܐ ܣܓ݂ܶܕ݂ܘ
ܠܒ݂ܰܥܠܳܐ܂</div>
<div type="v" n="5">ܗܳܟ݂ܰܢܳܐ
ܐܳܦ݂ ܒ݁ܗܳܢܳܐ
ܙܰܒ݂ܢܳܐ
ܫܰܪܟ݁ܳܢܳܐ ܗܽܘ
ܐܶܫܬ݁ܚܰܪ
ܒ݁ܰܓ݂ܒ݂ܺܝܬ݂ܳܐ
ܕ݁ܛܰܝܒ݁ܽܘܬ݂ܳܐ܂</div>
<div type="v" n="6">ܐܶܢ ܕ݁ܶܝܢ
ܒ݁ܛܰܝܒ݁ܽܘܬ݂ܳܐ
ܠܳܐ ܗ݈ܘܳܐ ܡܶܢ
ܥܒ݂ܳܕ݂ܶܐ ܘܶܐܢ
ܠܳܐ
ܛܰܝܒ݁ܽܘܬ݂ܳܐ
ܠܳܐ ܐܺܝܬ݂ܶܝܗ
ܛܰܝܒ݁ܽܘܬ݂ܳܐ
ܐܶܢ ܕ݁ܶܝܢ
ܒ݁ܰܥܒ݂ܳܕ݂ܶܐ
ܠܳܐ ܗ݈ܘܳܐ ܡܶܢ
ܛܰܝܒ݁ܽܘܬ݂ܳܐ
ܘܶܐܢ ܠܳܐ
ܥܒ݂ܳܕ݂ܳܐ ܠܳܐ
ܐܺܝܬ݂ܰܘܗ݈ܝ
ܥܒ݂ܳܕ݂ܳܐ܂</div>
<div type="v" n="7">ܡܳܢܳܐ
ܗܳܟ݂ܺܝܠ ܗܳܝ
ܕ݁ܒ݂ܳܥܶܐ
ܗ݈ܘܳܐ
ܐܺܝܣܪܳܝܶܠ ܠܳܐ
ܐܶܫܟ݁ܰܚ
ܓ݁ܒ݂ܺܝܬ݂ܳܐ
ܕ݁ܶܝܢ
ܐܶܫܟ݁ܚܰܬ݂
ܫܰܪܟ݁ܗܽܘܢ
ܕ݁ܶܝܢ
ܐܶܬ݂ܥܰܘܰܪܘ
ܒ݁ܠܶܒ݁ܗܽܘܢ܂</div>
<div type="v" n="8">ܐܰܝܟ݁ܰܢܳܐ
ܕ݁ܰܟ݂ܬ݂ܺܝܒ݂
ܕ݁ܝܰܗ݈ܒ݂
ܠܗܽܘܢ ܐܰܠܳܗܳܐ
ܪܽܘܚܳܐ
ܡܕ݂ܰܥܪܳܢܺܝܬ݂ܳܐ
ܘܥܰܝܢܶܐ ܕ݁ܠܳܐ
ܢܶܒ݂ܚܪܽܘܢ
ܒ݁ܗܶܝܢ
ܘܶܐܕ݂ܢܶܐ
ܕ݁ܠܳܐ
ܢܶܫܡܥܽܘܢ
ܥܕ݂ܰܡܳܐ
ܠܝܰܘܡܳܐ
ܕ݁ܝܰܘܡܳܢܳܐ܂</div>
<div type="v" n="9">ܘܕ݂ܰܘܺܝܕ݂
ܬ݁ܽܘܒ݂ ܐܶܡܰܪ
ܢܶܗܘܶܐ
ܦ݁ܳܬ݂ܽܘܪܗܽܘܢ
ܩܕ݂ܳܡܰܝܗܽܘܢ
ܠܦ݂ܰܚܳܐ
ܘܦ݂ܽܘܪܥܳܢܗܽܘܢ
ܠܬ݂ܽܘܩܰܠܬ݂ܳܐ܂</div>
<div type="v" n="10">ܢܶܚܫܟ݂ܳܢ
ܥܰܝܢܰܝܗܽܘܢ
ܕ݁ܠܳܐ ܢܶܚܙܽܘܢ
ܘܚܰܨܗܽܘܢ
ܒ݁ܟ݂ܽܠܙܒ݂ܰܢ
ܢܶܗܘܶܐ
ܟ݁ܦ݂ܺܝܦ݂܂</div>
<div type="v" n="11">ܐܳܡܰܪ
ܐ݈ܢܳܐ ܕ݁ܶܝܢ
ܕ݁ܰܠܡܳܐ
ܐܶܬ݁ܬ݁ܩܶܠܘ
ܐܰܝܟ݂
ܕ݁ܢܶܦ݁ܠܽܘܢ
ܚܳܣ ܐܶܠܳܐ
ܒ݁ܬ݂ܽܘܩܠܰܬ݂ܗܽܘܢ
ܕ݁ܺܝܠܗܽܘܢ
ܗܘܰܘ ܚܰܝܶܐ
ܠܥܰܡ݈ܡܶܐ
ܠܰܛܢܳܢܗܽܘܢ܂</div>
<div type="v" n="12">ܘܶܐܢ
ܬ݁ܽܘܩܠܰܬ݂ܗܽܘܢ
ܗܘܳܬ݂
ܥܽܘܬ݂ܪܳܐ
ܠܥܳܠܡܳܐ
ܘܚܰܝܳܒ݂ܽܘܬ݂ܗܽܘܢ
ܥܽܘܬ݂ܪܳܐ
ܠܥܰܡ݈ܡܶܐ
ܟ݁ܡܳܐ ܗܳܟ݂ܺܝܠ
ܫܽܘܡܠܳܝܗܽܘܢ܂</div>
<div type="v" n="13">ܠܟ݂ܽܘܢ
ܕ݁ܶܝܢ ܐܳܡܰܪ
ܐ݈ܢܳܐ
ܠܥܰܡ݈ܡܶܐ
ܐܶܢܳܐ
ܕ݁ܺܐܝܬ݂ܰܝ
ܫܠܺܝܚܳܐ
ܕ݁ܥܰܡ݈ܡܶܐ
ܠܬ݂ܶܫܡܶܫܬ݁ܝ
ܡܫܰܒ݁ܰܚ
ܐ݈ܢܳܐ܂</div>
<div type="v" n="14">ܕ݁ܰܠܡܳܐ
ܐܰܛܶܢ ܠܰܒ݂ܢܰܝ
ܒ݁ܶܣܪܝ ܘܰܐܚܶܐ
ܐ݈ܢܳܫܺܝܢ
ܡܶܢܗܽܘܢ܂</div>
<div type="v" n="15">ܐܶܢ ܓ݁ܶܝܪ
ܡܶܣܬ݁ܰܠܝܳܢܽܘܬ݂ܗܽܘܢ
ܬ݁ܰܪܥܽܘܬ݂ܳܐ
ܠܥܳܠܡܳܐ ܗܘܳܬ݂
ܟ݁ܡܳܐ ܗܳܟ݂ܺܝܠ
ܦ݁ܽܘܢܳܝܗܽܘܢ
ܐܶܠܳܐ ܚܰܝܶܐ
ܕ݁ܡܶܢ ܒ݁ܶܝܬ݂
ܡܺܝܬ݂ܶܐ܂</div>
<div type="v" n="16">ܘܶܐܢ
ܕ݁ܶܝܢ
ܪܺܫܺܝܬ݂ܳܐ
ܩܰܕ݁ܺܝܫܳܐ
ܐܳܦ݂
ܓ݁ܒ݂ܺܝܠܬ݁ܳܐ
ܘܶܐܢ ܥܶܩܳܪܳܐ
ܩܰܕ݁ܺܝܫ ܗ݈ܽܘ
ܐܳܦ݂
ܣܰܘܟ݁ܶܐ܂</div>
<div type="v" n="17">ܘܶܐܢ ܡܶܢ
ܣܰܘܟ݁ܶܐ
ܐܶܬ݂ܦ݁ܫܰܚ
ܘܰܐܢ݈ܬ݁
ܕ݁ܙܰܝܬ݁ܳܐ
ܐܰܢ݈ܬ݁
ܕ݁ܒ݂ܰܪܳܐ
ܐܶܬ݁ܛܥܶܡܬ݁
ܒ݁ܕ݂ܽܘܟ݁ܝܳܬ݂ܗܶܝܢ
ܘܰܗܘܰܝܬ݁
ܫܰܘܬ݁ܳܦ݂ܳܐ
ܠܥܶܩܳܪܶܗ
ܘܰܠܫܽܘܡܢܶܗ
ܕ݁ܙܰܝܬ݁ܳܐ܂</div>
<div type="v" n="18">ܠܳܐ
ܬ݁ܶܫܬ݁ܰܒ݂ܗܰܪ
ܥܰܠ ܣܰܘܟ݁ܶܐ
ܐܶܢ ܕ݁ܶܝܢ
ܡܶܫܬ݁ܰܒ݂ܗܰܪ
ܐܰܢ݈ܬ݁ ܠܳܐ
ܗ݈ܘܳܐ ܐܰܢ݈ܬ݁
ܫܩܺܝܠ ܠܶܗ
ܠܥܶܩܳܪܳܐ
ܐܶܠܳܐ ܗܽܘ
ܥܶܩܳܪܳܐ ܫܩܺܝܠ
ܠܳܟ݂܂</div>
<div type="v" n="19">ܘܰܟ݂ܒ݂ܰܪ
ܬ݁ܺܐܡܰܪ
ܕ݁ܣܰܘܟ݁ܶܐ
ܕ݁ܶܐܬ݂ܦ݁ܫܰܚ
ܕ݁ܶܐܢܳܐ
ܒ݁ܕ݂ܽܘܟ݁ܝܳܬ݂ܗܶܝܢ
ܐܶܬ݁ܛܥܶܡ܂</div>
<div type="v" n="20">ܫܰܦ݁ܺܝܪ
ܗܳܠܶܝܢ ܡܶܛܽܠ
ܕ݁ܠܳܐ ܗܰܝܡܶܢ
ܐܶܬ݂ܦ݁ܫܰܚ
ܐܰܢ݈ܬ݁ ܕ݁ܶܝܢ
ܒ݁ܗܰܝܡܳܢܽܘܬ݂ܳܐ
ܩܳܡܬ݁ ܠܳܐ
ܬ݁ܶܬ݁ܪܺܝܡ
ܒ݁ܪܶܥܝܳܢܳܟ݂
ܐܶܠܳܐ ܕ݁ܚܰܠ܂</div>
<div type="v" n="21">ܐܶܢ
ܐܰܠܳܗܳܐ ܓ݁ܶܝܪ
ܥܰܠ ܣܰܘܟ݁ܶܐ
ܕ݁ܡܶܢ
ܟ݁ܝܳܢܗܶܝܢ ܠܳܐ
ܚܳܣ ܕ݁ܰܠܡܳܐ
ܐܳܦ݂ܠܳܐ
ܥܠܰܝܟ݁
ܢܶܚܽܘܣ܂</div>
<div type="v" n="22">ܚܙܺܝ
ܗܳܟ݂ܺܝܠ
ܒ݁ܰܣܺܝܡܽܘܬ݂ܶܗ
ܘܩܰܫܝܽܘܬ݂ܶܗ
ܕ݁ܰܐܠܳܗܳܐ ܥܰܠ
ܐܰܝܠܶܝܢ
ܕ݁ܰܢܦ݂ܰܠܘ
ܩܰܫܝܽܘܬ݂ܳܐ
ܥܠܰܝܟ݁ ܕ݁ܶܝܢ
ܒ݁ܰܣܺܝܡܽܘܬ݂ܳܐ
ܐܶܢ ܬ݁ܩܰܘܶܐ
ܒ݁ܳܗ
ܒ݁ܒ݂ܰܣܺܝܡܽܘܬ݂ܳܐ
ܘܶܐܢ ܠܳܐ ܐܳܦ݂
ܐܰܢ݈ܬ݁
ܬ݁ܶܬ݂ܦ݁ܫܰܚ܂</div>
<div type="v" n="23">ܘܗܳܢܽܘܢ
ܐܶܢ ܠܳܐ
ܢܩܰܘܽܘܢ
ܒ݁ܚܰܣܺܝܪܽܘܬ݂
ܗܰܝܡܳܢܽܘܬ݂ܗܽܘܢ
ܐܳܦ݂ ܗܶܢܽܘܢ
ܢܶܬ݁ܛܰܥܡܽܘܢ
ܡܶܫܟ݁ܰܚ ܓ݁ܶܝܪ
ܐܰܠܳܗܳܐ
ܕ݁ܬ݂ܽܘܒ݂
ܢܰܛܥܶܡ
ܐܶܢܽܘܢ܂</div>
<div type="v" n="24">ܐܶܢ ܓ݁ܶܝܪ
ܐܰܢ݈ܬ݁ ܕ݁ܡܶܢ
ܙܰܝܬ݁ܳܐ
ܐܰܢ݈ܬ݁
ܕ݁ܒ݂ܰܪܳܐ ܗܰܘ
ܕ݁ܒ݂ܰܟ݂ܝܳܢܳܟ݂
ܐܶܬ݂ܦ݁ܫܰܚܬ݁
ܘܰܕ݂ܠܳܐ
ܒ݁ܰܟ݂ܝܳܢܳܟ݂
ܐܶܬ݁ܛܥܶܡܬ݁
ܒ݁ܙܰܝܬ݁ܳܐ
ܛܳܒ݂ܳܐ ܟ݁ܡܳܐ
ܗܳܟ݂ܺܝܠ
ܗܳܢܽܘܢ ܐܶܢ
ܢܶܬ݁ܛܰܥܡܽܘܢ
ܒ݁ܙܰܝܬ݁ܳܐ
ܕ݁ܰܟ݂ܝܳܢܗܽܘܢ܂</div>
<div type="v" n="25">ܨܳܒ݂ܶܐ
ܐ݈ܢܳܐ ܓ݁ܶܝܪ
ܕ݁ܬ݂ܶܕ݁ܥܽܘܢ
ܐܰܚܰܝ ܐ݈ܪܳܙܳܐ
ܗܳܢܳܐ ܕ݁ܠܳܐ
ܬ݁ܶܗܘܽܘܢ
ܚܰܟ݁ܺܝܡܺܝܢ
ܒ݁ܪܶܥܝܳܢ
ܢܰܦ݂ܫܟ݂ܽܘܢ
ܕ݁ܰܥܘܺܝܪܽܘܬ݂
ܠܶܒ݁ܳܐ ܡܶܢ
ܐܰܬ݂ܰܪ ܩܰܠܺܝܠ
ܗܘܳܬ݂
ܠܺܐܝܣܪܳܝܶܠ
ܥܕ݂ܰܡܳܐ
ܕ݁ܢܶܥܽܘܠ
ܡܽܘܠܳܝܳܐ
ܕ݁ܥܰܡ݈ܡܶܐ܂</div>
<div type="v" n="26">ܘܗܳܝܕ݁ܶܝܢ
ܟ݁ܽܠܶܗ
ܐܺܝܣܪܳܝܶܠ
ܢܺܚܶܐ
ܐܰܝܟ݁ܰܢܳܐ
ܕ݁ܰܟ݂ܬ݂ܺܝܒ݂
ܕ݁ܢܺܐܬ݂ܶܐ ܡܶܢ
ܨܶܗܝܽܘܢ
ܦ݁ܳܪܽܘܩܳܐ
ܘܢܰܗܦ݁ܶܟ݂
ܥܰܘܠܳܐ ܡܶܢ
ܝܰܥܩܽܘܒ݂܂</div>
<div type="v" n="27">ܘܗܳܝܕ݁ܶܝܢ
ܬ݁ܶܗܘܶܐ ܠܗܽܘܢ
ܕ݁ܺܝܰܬ݂ܺܩܺܐ
ܗܳܝ ܕ݁ܡܶܢ
ܠܘܳܬ݂ܝ ܡܳܐ
ܕ݁ܫܶܒ݂ܩܶܬ݂
ܠܗܽܘܢ
ܚܛܳܗܰܝܗܽܘܢ܂</div>
<div type="v" n="28">ܒ݁ܶܐܘܰܢܓ݁ܶܠܺܝܳܘܢ
ܕ݁ܶܝܢ
ܒ݁ܥܶܠܕ݁ܒ݂ܳܒ݂ܶܐ
ܐܶܢܽܘܢ
ܡܶܛܽܠܳܬ݂ܟ݂ܽܘܢ
ܘܰܒ݂ܓ݂ܰܒ݂ܝܽܘܬ݂ܳܐ
ܚܰܒ݁ܺܝܒ݂ܰܝܢ
ܐܶܢܽܘܢ ܡܶܛܽܠ
ܐܰܒ݂ܳܗܳܬ݂ܳܐ܂</div>
<div type="v" n="29">ܠܳܐ ܓ݁ܶܝܪ
ܗܳܦ݂ܟ݁ܳܐ
ܐܰܠܳܗܳܐ
ܒ݁ܡܰܘܗܰܒ݂ܬ݂ܶܗ
ܘܰܒ݂ܩܶܪܝܳܢܶܗ܂</div>
<div type="v" n="30">ܐܰܝܟ݁ܰܢܳܐ
ܓ݁ܶܝܪ ܕ݁ܳܐܦ݂
ܐܰܢ݈ܬ݁ܽܘܢ ܠܳܐ
ܡܶܬ݁ܛܦ݁ܺܝܣܺܝܢ
ܗ݈ܘܰܝܬ݁ܽܘܢ
ܠܰܐܠܳܗܳܐ ܡܶܢ
ܩܕ݂ܺܝܡ ܘܗܳܫܳܐ
ܐܶܬ݂ܚܢܶܢܬ݁ܽܘܢ
ܡܶܛܽܠ ܠܳܐ
ܡܶܬ݁ܛܦ݁ܺܝܣܳܢܽܘܬ݂ܗܽܘܢ
ܕ݁ܗܳܢܽܘܢ܂</div>
<div type="v" n="31">ܗܳܟ݂ܰܢܳܐ
ܐܳܦ݂ ܗܳܠܶܝܢ
ܠܳܐ
ܐܶܬ݁ܛܦ݁ܺܝܣܘ
ܗܳܫܳܐ ܠܪܰܚܡܶܐ
ܕ݁ܰܥܠܰܝܟ݁ܽܘܢ
ܕ݁ܳܐܦ݂
ܥܠܰܝܗܽܘܢ
ܢܶܗܘܽܘܢ
ܪܰܚܡܶܐ܂</div>
<div type="v" n="32">ܚܒ݂ܰܫ
ܓ݁ܶܝܪ ܐܰܠܳܗܳܐ
ܠܟ݂ܽܠܢܳܫ
ܒ݁ܠܳܐ
ܡܶܬ݁ܛܦ݁ܺܝܣܳܢܽܘܬ݂ܳܐ
ܕ݁ܥܰܠ ܟ݁ܽܠ
ܐ݈ܢܳܫ
ܢܪܰܚܶܡ܂</div>
<div type="v" n="33">ܐܳܘ
ܥܽܘܡܩܳܐ
ܕ݁ܥܽܘܬ݂ܪܳܐ
ܘܚܶܟ݂ܡܬ݂ܳܐ
ܘܡܰܕ݁ܥܳܐ
ܕ݁ܰܐܠܳܗܳܐ
ܕ݁ܐ݈ܢܳܫ ܠܳܐ
ܡܳܫ
ܕ݁ܺܝܢܰܘܗ݈ܝ
ܘܽܐܘܪܚܳܬ݂ܶܗ
ܠܳܐ
ܡܶܬ݂ܥܰܩܒ݂ܳܢ܂</div>
<div type="v" n="34">ܡܰܢܽܘ
ܓ݁ܶܝܪ ܝܺܕ݂ܰܥ
ܪܶܥܝܳܢܶܗ
ܕ݁ܡܳܪܝܳܐ ܐܰܘ
ܡܰܢܽܘ ܗܘܳܐ
ܠܶܗ ܒ݁ܥܶܠ
ܡܶܠܟ݁ܳܐ܂</div>
<div type="v" n="35">ܘܡܰܢܽܘ
ܩܰܕ݁ܶܡ ܝܰܗ݈ܒ݂
ܠܶܗ ܘܟ݂ܶܢ
ܢܣܰܒ݂ ܡܶܢܶܗ܂</div>
<div type="v" n="36">ܡܶܛܽܠ
ܕ݁ܟ݂ܽܠ ܡܶܢܶܗ
ܘܟ݂ܽܠ ܒ݁ܶܗ
ܘܟ݂ܽܠ
ܒ݁ܺܐܝܕ݂ܶܗ
ܕ݁ܠܶܗ
ܬ݁ܶܫܒ݁ܚܳܢ
ܘܒ݂ܽܘܪܟ݁ܳܢ
ܠܥܳܠܰܡ
ܥܳܠܡܺܝܢ
ܐܰܡܺܝܢ܂</div>
</div>
<div type="ch" n="12">
<div type="title" n="title"> ܀ ܕܠܘܬ
ܪ̈ܗܘܡܢܐ ܝܒܒ </div>
<div type="v" n="1">ܒ݁ܳܥܶܢܳܐ
ܗܳܟ݂ܺܝܠ
ܡܶܢܟ݂ܽܘܢ
ܐܰܚܰܝ
ܒ݁ܪܰܚܡܰܘܗ݈ܝ
ܕ݁ܰܐܠܳܗܳܐ
ܕ݁ܰܬ݂ܩܺܝܡܽܘܢ
ܦ݁ܰܓ݂ܪܰܝܟ݁ܽܘܢ
ܕ݁ܶܒ݂ܚܬ݂ܳܐ
ܚܰܝܬ݂ܳܐ
ܘܩܰܕ݁ܺܝܫܬ݁ܳܐ
ܘܰܡܩܰܒ݁ܰܠܬ݁ܳܐ
ܠܰܐܠܳܗܳܐ
ܒ݁ܬ݂ܶܫܡܶܫܬ݁ܳܐ
ܡܠܺܝܠܬ݁ܳܐ܂</div>
<div type="v" n="2">ܘܠܳܐ
ܬ݁ܶܬ݁ܕ݁ܰܡܽܘܢ
ܠܥܳܠܡܳܐ ܗܳܢܳܐ
ܐܶܠܳܐ
ܐܶܫܬ݁ܰܚܠܰܦ݂ܘ
ܒ݁ܚܽܘܕ݁ܳܬ݂ܳܐ
ܕ݁ܪܶܥܝܳܢܰܝܟ݁ܽܘܢ
ܘܰܗܘܰܝܬ݁ܽܘܢ
ܦ݁ܳܪܫܺܝܢ
ܐܰܝܢܳܐ ܗܽܘ
ܨܶܒ݂ܝܳܢܳܐ
ܕ݁ܰܐܠܳܗܳܐ
ܛܳܒ݂ܳܐ
ܘܰܡܩܰܒ݁ܠܳܐ
ܘܰܓ݂ܡܺܝܪܳܐ܂</div>
<div type="v" n="3">ܐܳܡܰܪ
ܐ݈ܢܳܐ ܕ݁ܶܝܢ
ܒ݁ܛܰܝܒ݁ܽܘܬ݂ܳܐ
ܕ݁ܶܐܬ݂ܝܰܗܒ݁ܰܬ݂
ܠܺܝ
ܠܟ݂ܽܠܟ݂ܽܘܢ
ܕ݁ܠܳܐ
ܬ݁ܶܗܘܽܘܢ
ܡܶܬ݂ܪܰܥܶܝܢ
ܠܒ݂ܰܪ ܡܶܢ ܡܳܐ
ܕ݁ܘܳܠܶܐ
ܕ݁ܬ݂ܶܬ݂ܪܰܥܽܘܢ
ܐܶܠܳܐ
ܬ݁ܶܗܘܽܘܢ
ܡܶܬ݂ܪܰܥܶܝܢ
ܒ݁ܢܰܟ݂ܦ݁ܽܘܬ݂ܳܐ
ܟ݁ܽܠܢܳܫ ܐܰܝܟ݂
ܕ݁ܰܦ݂ܠܰܓ݂ ܠܶܗ
ܐܰܠܳܗܳܐ
ܗܰܝܡܳܢܽܘܬ݂ܳܐ
ܒ݁ܰܡܫܽܘܚܬ݂ܳܐ܂</div>
<div type="v" n="4">ܐܰܝܟ݁ܰܢܳܐ
ܓ݁ܶܝܪ
ܕ݁ܰܒ݂ܚܰܕ݂
ܦ݁ܰܓ݂ܪܳܐ
ܗܰܕ݁ܳܡܶܐ
ܣܰܓ݁ܺܝܶܐܐ
ܐܺܝܬ݂ ܠܰܢ
ܘܟ݂ܽܠܗܽܘܢ
ܗܰܕ݁ܳܡܶܐ ܠܳܐ
ܗ݈ܘܳܐ ܚܰܕ݂
ܣܽܘܥܪܳܢܳܐ
ܐܺܝܬ݂ ܠܗܽܘܢ܂</div>
<div type="v" n="5">ܗܳܟ݂ܰܢܳܐ
ܐܳܦ݂ ܚܢܰܢ
ܕ݁ܣܰܓ݁ܺܝܶܐܐ
ܚܢܰܢ ܚܰܕ݂
ܚܢܰܢ ܦ݁ܓ݂ܰܪ
ܒ݁ܰܡܫܺܝܚܳܐ
ܚܰܕ݂ ܚܰܕ݂
ܡܶܢܰܢ ܕ݁ܶܝܢ
ܗܰܕ݁ܳܡܶܐ ܚܢܰܢ
ܕ݁ܰܚܕ݂ܳܕ݂ܶܐ܂</div>
<div type="v" n="6">ܐܶܠܳܐ
ܐܺܝܬ݂ ܠܰܢ
ܡܰܘܗܒ݂ܳܬ݂ܳܐ
ܡܫܰܚܠܦ݂ܳܬ݂ܳܐ
ܐܰܝܟ݂
ܛܰܝܒ݁ܽܘܬ݂ܳܐ
ܕ݁ܶܐܬ݂ܝܰܗܒ݁ܰܬ݂
ܠܰܢ ܐܺܝܬ݂
ܕ݁ܰܢܒ݂ܺܝܽܘܬ݂ܳܐ
ܐܰܝܟ݂
ܡܫܽܘܚܬ݂ܳܐ
ܕ݁ܗܰܝܡܳܢܽܘܬ݂ܶܗ܂</div>
<div type="v" n="7">ܘܺܐܝܬ݂
ܕ݁ܬ݂ܶܫܡܶܫܬ݁ܳܐ
ܐܺܝܬ݂ ܠܶܗ
ܒ݁ܬ݂ܶܫܡܶܫܬ݁ܶܗ
ܘܺܐܝܬ݂
ܕ݁ܡܰܠܦ݂ܳܢܳܐ
ܗܽܘ
ܒ݁ܝܽܘܠܦ݁ܳܢܶܗ܂</div>
<div type="v" n="8">ܘܺܐܝܬ݂
ܕ݁ܰܡܒ݂ܰܝܳܐܢܳܐ
ܗܽܘ
ܒ݁ܒ݂ܽܘܝܳܐܶܗ
ܘܰܕ݂ܝܳܗܶܒ݂
ܒ݁ܰܦ݂ܫܺܝܛܽܘܬ݂ܳܐ
ܘܰܕ݂ܩܳܐܶܡ
ܒ݁ܪܺܫܳܐ
ܒ݁ܰܚܦ݂ܺܝܛܽܘܬ݂ܳܐ
ܘܕ݂ܰܡܪܰܚܶܡ
ܒ݁ܰܦ݂ܨܺܝܚܽܘܬ݂ܳܐ܂</div>
<div type="v" n="9">ܘܠܳܐ
ܢܶܗܘܶܐ ܢܟ݂ܺܝܠ
ܚܽܘܒ݁ܟ݂ܽܘܢ
ܐܶܠܳܐ
ܗܘܰܝܬ݁ܽܘܢ
ܣܳܢܶܝܢ
ܠܒ݂ܺܝܫܳܬ݂ܳܐ
ܘܡܶܬ݂ܢܰܩܦ݂ܺܝܢ
ܠܛܳܒ݂ܳܬ݂ܳܐ܂</div>
<div type="v" n="10">ܗܘܰܝܬ݁ܽܘܢ
ܪܳܚܡܺܝܢ
ܠܰܐܚܰܝܟ݁ܽܘܢ
ܘܡܰܚܒ݂ܺܝܢ
ܚܰܕ݂ ܠܚܰܕ݂
ܗܘܰܝܬ݁ܽܘܢ
ܡܩܰܕ݁ܡܺܝܢ
ܡܝܰܩܪܺܝܢ ܚܰܕ݂
ܠܚܰܕ݂܂</div>
<div type="v" n="11">ܗܘܰܝܬ݁ܽܘܢ
ܚܦ݂ܺܝܛܺܝܢ
ܘܠܳܐ
ܚܒ݂ܰܢܳܢܺܝܢ
ܗܘܰܝܬ݁ܽܘܢ
ܪܳܬ݂ܚܺܝܢ
ܒ݁ܪܽܘܚ
ܗܘܰܝܬ݁ܽܘܢ
ܦ݁ܳܠܚܺܝܢ
ܠܡܳܪܟ݂ܽܘܢ܂</div>
<div type="v" n="12">ܗܘܰܝܬ݁ܽܘܢ
ܚܳܕ݂ܶܝܢ
ܒ݁ܣܰܒ݂ܪܟ݂ܽܘܢ
ܗܘܰܝܬ݁ܽܘܢ
ܡܣܰܝܒ݁ܪܺܝܢ
ܐܽܘܠܨܳܢܰܝܟ݁ܽܘܢ
ܗܘܰܝܬ݁ܽܘܢ
ܐܰܡܺܝܢܺܝܢ
ܒ݁ܰܨܠܽܘܬ݂ܳܐ܂</div>
<div type="v" n="13">ܗܘܰܝܬ݁ܽܘܢ
ܡܶܫܬ݁ܰܘܬ݁ܦ݂ܺܝܢ
ܠܰܣܢܺܝܩܽܘܬ݂ܳܐ
ܕ݁ܩܰܕ݁ܺܝܫܶܐ
ܗܘܰܝܬ݁ܽܘܢ
ܪܳܚܡܺܝܢ
ܐܰܟ݂ܣܢܳܝܶܐ܂</div>
<div type="v" n="14">ܒ݁ܰܪܶܟ݂ܘ
ܠܪܳܕ݂ܽܘܦ݂ܰܝܟ݁ܽܘܢ
ܒ݁ܰܪܶܟ݂ܘ ܘܠܳܐ
ܬ݁ܠܽܘܛܽܘܢ܂</div>
<div type="v" n="15">ܚܕ݂ܰܘ ܥܰܡ
ܕ݁ܚܳܕ݂ܶܝܢ
ܘܰܒ݂ܟ݂ܰܘ ܥܰܡ
ܕ݁ܒ݂ܳܟ݂ܶܝܢ܂</div>
<div type="v" n="16">ܘܡܶܕ݁ܶܡ
ܕ݁ܡܶܬ݂ܪܰܥܶܝܢ
ܐܢ݈ܬ݁ܽܘܢ ܥܰܠ
ܢܰܦ݂ܫܟ݂ܽܘܢ
ܐܳܦ݂ ܥܰܠ
ܐܰܚܰܝܟ݁ܽܘܢ
ܘܠܳܐ
ܬ݁ܶܬ݂ܪܰܥܽܘܢ
ܪܶܥܝܳܢܳܐ
ܪܳܡܳܐ ܐܶܠܳܐ
ܩܰܦ݂ܘ
ܠܰܐܝܠܶܝܢ
ܕ݁ܡܰܟ݁ܺܝܟ݂ܺܝܢ
ܘܠܳܐ
ܗܘܰܝܬ݁ܽܘܢ
ܚܰܟ݁ܺܝܡܺܝܢ
ܒ݁ܪܶܥܝܳܢ
ܢܰܦ݂ܫܟ݂ܽܘܢ܂</div>
<div type="v" n="17">ܘܠܳܐ
ܬ݁ܶܦ݂ܪܥܽܘܢ
ܠܐ݈ܢܳܫ
ܒ݁ܺܝܫܬ݁ܳܐ
ܚܠܳܦ݂
ܒ݁ܺܝܫܬ݁ܳܐ
ܐܶܠܳܐ
ܢܶܬ݂ܒ݁ܛܶܠ
ܠܟ݂ܽܘܢ
ܕ݁ܬ݂ܶܥܒ݁ܕ݂ܽܘܢ
ܛܳܒ݂ܳܬ݂ܳܐ
ܩܕ݂ܳܡ
ܒ݁ܢܰܝܢܳܫܳܐ
ܟ݁ܽܠܗܽܘܢ܂</div>
<div type="v" n="18">ܘܶܐܢ
ܡܶܫܟ݁ܚܳܐ
ܐܰܝܟ݂ ܕ݁ܡܶܢ
ܠܘܳܬ݂ܟ݂ܽܘܢ
ܥܰܡ
ܟ݁ܽܠܒ݁ܰܪܢܳܫ
ܫܠܳܡܳܐ
ܥܒ݂ܶܕ݂ܘ܂</div>
<div type="v" n="19">ܘܠܳܐ
ܗܘܰܝܬ݁ܽܘܢ
ܬ݁ܳܒ݂ܥܺܝܢ
ܢܰܦ݂ܫܟ݂ܽܘܢ
ܚܰܒ݁ܺܝܒ݂ܰܝ
ܐܶܠܳܐ ܗܰܒ݂ܘ
ܐܰܬ݂ܪܳܐ
ܠܪܽܘܓ݂ܙܳܐ
ܟ݁ܬ݂ܺܝܒ݂ ܗ݈ܽܘ
ܓ݁ܶܝܪ ܕ݁ܶܐܢ
ܠܳܐ ܬ݁ܶܥܒ݁ܶܕ݂
ܕ݁ܺܝܢܳܐ
ܠܢܰܦ݂ܫܳܟ݂
ܐܶܢܳܐ
ܐܶܥܒ݁ܶܕ݂
ܕ݁ܺܝܢܳܟ݂
ܐܳܡܰܪ
ܐܰܠܳܗܳܐ܂</div>
<div type="v" n="20">ܘܶܐܢ
ܟ݁ܦ݂ܶܢ
ܒ݁ܥܶܠܕ݁ܒ݂ܳܒ݂ܳܟ݂
ܐܰܘܟ݁ܶܠܳܝܗ݈ܝ
ܘܶܐܢ ܨܗܶܐ
ܐܰܫܩܳܝܗ݈ܝ
ܘܶܐܢ ܗܳܠܶܝܢ
ܬ݁ܶܥܒ݁ܶܕ݂ ܠܶܗ
ܓ݁ܽܘܡܪܶܐ
ܕ݁ܢܽܘܪܳܐ
ܬ݁ܩܰܒ݁ܰܪ ܥܰܠ
ܩܰܪܩܰܦ݂ܬ݂ܶܗ܂</div>
<div type="v" n="21">ܠܳܐ
ܬ݁ܶܙܟ݁ܶܝܟ݂ܽܘܢ
ܒ݁ܺܝܫܬ݁ܳܐ
ܐܶܠܳܐ
ܙܟ݂ܰܐܽܘܗ
ܠܒ݂ܺܝܫܬ݁ܳܐ
ܒ݁ܛܳܒ݂ܬ݂ܳܐ܂</div>
</div>
<div type="ch" n="13">
<div type="title" n="title"> ܀ ܕܠܘܬ
ܪ̈ܗܘܡܢܐ ܝܓܓ </div>
<div type="v" n="1">ܟ݁ܽܠ ܢܦ݂ܶܫ
ܠܫܽܘܠܛܳܢܶܐ
ܕ݁ܪܰܒ݁ܽܘܬ݂ܳܐ
ܬ݁ܶܫܬ݁ܰܥܒ݁ܰܕ݂
ܠܰܝܬ݁ ܓ݁ܶܝܪ
ܫܽܘܠܛܳܢܳܐ
ܕ݁ܠܳܐ ܗ݈ܘܳܐ
ܡܶܢ ܐܰܠܳܗܳܐ
ܗܽܘ ܘܰܐܝܠܶܝܢ
ܫܽܘܠܛܳܢܶܐ
ܕ݁ܺܐܝܬ݂ܰܝܗܽܘܢ
ܡܶܢ ܐܰܠܳܗܳܐ
ܗܽܘ
ܦ݁ܩܺܝܕ݂ܺܝܢ܂</div>
<div type="v" n="2">ܡܰܢ
ܕ݁ܩܳܐܶܡ
ܗܳܟ݂ܺܝܠ
ܠܽܘܩܒ݂ܰܠ
ܫܽܘܠܛܳܢܳܐ
ܠܽܘܩܒ݂ܰܠ
ܦ݁ܽܘܩܕ݁ܳܢܳܐ
ܕ݁ܰܐܠܳܗܳܐ
ܩܳܐܶܡ ܘܗܳܠܶܝܢ
ܕ݁ܩܳܝܡܺܝܢ
ܠܽܘܩܒ݂ܰܠܗܽܘܢ
ܕ݁ܺܝܢܳܐ
ܢܶܣܒ݂ܽܘܢ܂</div>
<div type="v" n="3">ܕ݁ܰܝܳܢܶܐ
ܓ݁ܶܝܪ ܠܳܐ
ܗ݈ܘܰܘ
ܕ݁ܶܚܠܬ݂ܳܐ
ܠܰܥܒ݂ܳܕ݂ܶܐ
ܛܳܒ݂ܶܐ ܐܶܠܳܐ
ܠܒ݂ܺܝܫܶܐ
ܨܳܒ݂ܶܐ ܐܰܢ݈ܬ݁
ܗܳܟ݂ܺܝܠ ܕ݁ܠܳܐ
ܬ݁ܶܕ݂ܚܰܠ ܡܶܢ
ܫܽܘܠܛܳܢܳܐ
ܥܒ݂ܶܕ݂
ܛܳܒ݂ܬ݂ܳܐ
ܘܬ݂ܶܫܒ݁ܽܘܚܬ݁ܳܐ
ܬ݁ܶܗܘܶܐ ܠܳܟ݂
ܡܶܢܶܗ܂</div>
<div type="v" n="4">ܡܫܰܡܫܳܢܳܐ
ܗܽܘ ܓ݁ܶܝܪ
ܕ݁ܰܐܠܳܗܳܐ
ܐܶܠܳܐ ܠܳܟ݂
ܠܛܳܒ݂ܳܬ݂ܳܐ
ܘܶܐܢ
ܒ݁ܺܝܫܬ݁ܳܐ
ܥܳܒ݂ܶܕ݂
ܐܰܢ݈ܬ݁ ܕ݁ܚܰܠ
ܠܳܐ ܗ݈ܘܳܐ
ܓ݁ܶܝܪ
ܣܪܺܝܩܳܐܝܺܬ݂
ܐܰܣܺܝܪ
ܠܣܰܦ݂ܣܺܪܳܐ
ܡܫܰܡܫܳܢܳܐ ܗܽܘ
ܓ݁ܶܝܪ
ܕ݁ܰܐܠܳܗܳܐ
ܘܬ݂ܳܒ݂ܽܘܥܳܐ
ܕ݁ܪܽܘܓ݂ܙܳܐ
ܠܰܐܝܠܶܝܢ
ܕ݁ܥܳܒ݂ܕ݁ܺܝܢ
ܒ݁ܺܝܫܳܬ݂ܳܐ܂</div>
<div type="v" n="5">ܘܡܶܛܽܠ
ܗܳܢܳܐ ܐܳܠܨܳܐ
ܠܰܢ
ܕ݁ܢܶܫܬ݁ܰܥܒ݁ܰܕ݂
ܠܳܐ ܡܶܛܽܠ
ܪܽܘܓ݂ܙܳܐ
ܒ݁ܰܠܚܽܘܕ݂
ܐܶܠܳܐ ܐܳܦ݂
ܡܶܛܽܠ
ܬ݁ܺܐܪܬ݁ܰܢ܂</div>
<div type="v" n="6">ܡܶܛܽܠ
ܗܳܢܳܐ ܐܳܦ݂
ܟ݁ܣܶܦ݂ ܪܺܫܳܐ
ܝܳܗܒ݁ܺܝܢ
ܐܢ݈ܬ݁ܽܘܢ
ܡܫܰܡܫܳܢܶܐ
ܐܶܢܽܘܢ ܓ݁ܶܝܪ
ܕ݁ܰܐܠܳܗܳܐ
ܕ݁ܰܥܠܰܝܗܶܝܢ
ܕ݁ܗܳܠܶܝܢ
ܩܳܝܡܺܝܢ܂</div>
<div type="v" n="7">ܦ݁ܪܽܘܥܘ
ܗܳܟ݂ܺܝܠ
ܠܟ݂ܽܠܢܳܫ
ܐܰܝܟ݂
ܕ݁ܡܶܬ݁ܚܺܝܒ݂
ܠܶܗ ܠܡܰܢ
ܕ݁ܰܟ݂ܣܶܦ݂
ܪܺܫܳܐ ܟ݁ܣܶܦ݂
ܪܺܫܳܐ ܘܰܠܡܰܢ
ܕ݁ܡܰܟ݂ܣܳܐ
ܡܰܟ݂ܣܳܐ
ܘܰܠܡܰܢ
ܕ݁ܕ݂ܶܚܠܬ݂ܳܐ
ܕ݁ܶܚܠܬ݂ܳܐ
ܘܰܠܡܰܢ
ܕ݁ܺܐܝܩܳܪܳܐ
ܐܺܝܩܳܪܳܐ܂</div>
<div type="v" n="8">ܘܰܠܐ݈ܢܳܫ
ܡܶܕ݁ܶܡ ܠܳܐ
ܬ݁ܚܽܘܒ݂ܽܘܢ
ܐܶܠܳܐ ܚܰܕ݂
ܠܚܰܕ݂
ܠܡܰܚܳܒ݂ܽܘ ܡܰܢ
ܕ݁ܡܰܚܶܒ݂
ܓ݁ܶܝܪ ܚܰܒ݂ܪܶܗ
ܢܳܡܽܘܣܳܐ
ܡܰܠܺܝ܂</div>
<div type="v" n="9">ܘܳܐܦ݂ ܗܳܝ
ܓ݁ܶܝܪ ܕ݁ܶܐܡܰܪ
ܕ݁ܠܳܐ ܬ݁ܓ݂ܽܘܪ
ܘܠܳܐ ܬ݁ܶܩܛܽܘܠ
ܘܠܳܐ
ܬ݁ܶܓ݂ܢܽܘܒ݂
ܘܠܳܐ ܬ݁ܶܪܰܓ݂
ܘܶܐܢ ܐܺܝܬ݂
ܦ݁ܽܘܩܕ݁ܳܢܳܐ
ܐ݈ܚܪܺܢܳܐ
ܒ݁ܗܳܕ݂ܶܐ
ܡܶܠܬ݂ܳܐ
ܡܶܫܬ݁ܰܠܰܡ
ܕ݁ܬ݂ܶܪܚܰܡ
ܠܩܰܪܺܝܒ݂ܳܟ݂
ܐܰܝܟ݂
ܢܰܦ݂ܫܳܟ݂܂</div>
<div type="v" n="10">ܚܽܘܒ݁ܳܐ
ܠܩܰܪܺܝܒ݂ܶܗ
ܒ݁ܺܝܫܬ݁ܳܐ ܠܳܐ
ܣܳܥܰܪ ܡܶܛܽܠ
ܕ݁ܚܽܘܒ݁ܳܐ
ܡܽܘܠܳܝܶܗ ܗ݈ܽܘ
ܕ݁ܢܳܡܽܘܣܳܐ܂</div>
<div type="v" n="11">ܘܳܐܦ݂
ܗܳܕ݂ܶܐ ܕ݁ܰܥܘ
ܕ݁ܙܰܒ݂ܢܳܐ ܗܽܘ
ܘܫܳܥܬ݂ܳܐ ܗ݈ܝ
ܡܶܟ݁ܺܝܠ
ܕ݁ܢܶܬ݁ܥܺܝܪ
ܡܶܢ ܫܶܢܬ݂ܰܢ
ܗܳܫܳܐ ܗܽܘ
ܓ݁ܶܝܪ
ܐܶܬ݂ܩܰܪܰܒ݂ܘ
ܠܰܢ ܚܰܝܰܝܢ
ܝܰܬ݁ܺܝܪ ܡܶܢ
ܕ݁ܟ݂ܰܕ݂
ܗܰܝܡܶܢܢ܂</div>
<div type="v" n="12">ܠܺܠܝܳܐ
ܡܶܟ݁ܺܝܠ ܥܒ݂ܰܪ
ܘܺܐܝܡܳܡܳܐ
ܩܪܶܒ݂ ܢܢܺܝܚ
ܡܶܢܰܢ ܗܳܟ݂ܺܝܠ
ܥܒ݂ܳܕ݂ܶܐ
ܕ݁ܚܶܫܽܘܟ݂ܳܐ
ܘܢܶܠܒ݁ܰܫ
ܙܰܝܢܶܗ
ܕ݁ܢܽܘܗܪܳܐ܂</div>
<div type="v" n="13">ܘܰܐܝܟ݂
ܕ݁ܒ݂ܺܐܝܡܳܡܳܐ
ܒ݁ܶܐܣܟ݁ܺܡܳܐ
ܢܗܰܠܶܟ݂ ܠܳܐ
ܒ݁ܰܙܡܳܪܳܐ
ܘܠܳܐ
ܒ݁ܪܰܘܳܝܽܘܬ݂ܳܐ
ܘܠܳܐ
ܒ݁ܡܰܕ݂ܡܟ݂ܳܐ
ܛܰܢܦ݂ܳܐ ܘܠܳܐ
ܒ݁ܰܚܣܳܡܳܐ
ܘܰܒ݂ܚܶܪܝܳܢܳܐ܂</div>
<div type="v" n="14">ܐܶܠܳܐ
ܠܽܘܒ݂ܫܽܘܗ݈ܝ
ܠܡܳܪܰܢ ܝܶܫܽܘܥ
ܡܫܺܝܚܳܐ ܘܠܳܐ
ܬ݁ܺܐܨܦ݁ܽܘܢ
ܕ݁ܒ݂ܶܣܪܟ݂ܽܘܢ
ܠܰܪܓ݂ܺܝܓ݂ܳܬ݂ܳܐ܂</div>
</div>
<div type="ch" n="14">
<div type="title" n="title"> ܀ ܕܠܘܬ
ܪ̈ܗܘܡܢܐ ܝܕܕ </div>
<div type="v" n="1">ܠܰܐܝܢܳܐ
ܕ݁ܶܝܢ
ܕ݁ܰܟ݂ܪܺܝܗ
ܒ݁ܗܰܝܡܳܢܽܘܬ݂ܳܐ
ܗܰܒ݂ܘ ܠܶܗ
ܐܺܝܕ݂ܳܐ ܘܠܳܐ
ܬ݁ܶܗܘܽܘܢ
ܡܶܬ݂ܦ݁ܰܠܓ݂ܺܝܢ
ܒ݁ܡܰܚܫܒ݂ܳܬ݂ܟ݂ܽܘܢ܂</div>
<div type="v" n="2">ܐܺܝܬ݂
ܓ݁ܶܝܪ
ܕ݁ܰܡܗܰܝܡܶܢ
ܕ݁ܟ݂ܽܠܡܶܕ݁ܶܡ
ܢܶܐܟ݂ܽܘܠ
ܘܕ݂ܰܟ݂ܪܺܝܗ
ܝܰܪܩܳܐ ܗܽܘ
ܐܳܟ݂ܶܠ܂</div>
<div type="v" n="3">ܗܰܘ ܕ݁ܶܝܢ
ܕ݁ܳܐܟ݂ܶܠ ܠܗܰܘ
ܡܰܢ ܕ݁ܠܳܐ
ܐܳܟ݂ܶܠ ܠܳܐ
ܢܫܽܘܛ ܘܗܰܘ
ܡܰܢ ܕ݁ܠܳܐ
ܐܳܟ݂ܶܠ ܠܗܰܘ
ܡܰܢ ܕ݁ܳܐܟ݂ܶܠ
ܠܳܐ ܢܕ݂ܽܘܢ
ܐܰܠܳܗܳܐ ܓ݁ܶܝܪ
ܩܰܪܒ݂ܶܗ܂</div>
<div type="v" n="4">ܐܰܢ݈ܬ݁ ܡܰܢ
ܐܰܢ݈ܬ݁
ܕ݁ܕ݂ܳܐܶܢ
ܐܰܢ݈ܬ݁
ܠܥܰܒ݂ܕ݁ܳܐ
ܕ݁ܠܳܐ
ܕ݁ܺܝܠܳܟ݂
ܕ݁ܶܐܢ ܩܳܐܶܡ
ܠܡܳܪܶܗ ܩܳܐܶܡ
ܘܶܐܢ ܢܳܦ݂ܶܠ
ܠܡܳܪܶܗ ܢܳܦ݂ܶܠ
ܡܩܳܡ ܗ݈ܽܘ
ܕ݁ܶܝܢ ܩܳܐܶܡ
ܡܳܛܶܐ ܓ݁ܶܝܪ
ܒ݁ܺܐܝܕ݂ܰܝ
ܡܳܪܶܗ
ܕ݁ܰܢܩܺܝܡܺܝܘܗ݈ܝ܂</div>
<div type="v" n="5">ܐܺܝܬ݂
ܕ݁ܕ݂ܳܐܶܢ
ܝܰܘܡܳܐ ܡܶܢ
ܝܰܘܡܳܐ ܘܺܐܝܬ݂
ܕ݁ܕ݂ܳܐܶܢ
ܟ݁ܽܠܗܽܘܢ
ܝܰܘܡܳܬ݂ܳܐ
ܟ݁ܽܠܢܳܫ ܕ݁ܶܝܢ
ܒ݁ܡܰܕ݁ܥܳܐ
ܕ݁ܢܰܦ݂ܫܶܗ
ܢܶܫܬ݁ܰܪܰܪ܂</div>
<div type="v" n="6">ܡܰܢ
ܕ݁ܡܶܬ݂ܪܰܥܶܐ
ܕ݁ܝܰܘܡܳܐ
ܠܡܳܪܶܗ
ܡܶܬ݂ܪܰܥܶܐ
ܘܟ݂ܽܠ ܕ݁ܠܳܐ
ܡܶܬ݂ܪܰܥܶܐ
ܕ݁ܝܰܘܡܳܐ
ܠܡܳܪܶܗ ܠܳܐ
ܡܶܬ݂ܪܰܥܶܐ
ܘܕ݂ܳܐܟ݂ܶܠ
ܠܡܳܪܶܗ ܐܳܟ݂ܶܠ
ܘܠܰܐܠܳܗܳܐ
ܡܰܘܕ݁ܶܐ
ܘܰܕ݂ܠܳܐ
ܐܳܟ݂ܶܠ ܠܡܳܪܶܗ
ܠܳܐ ܐܳܟ݂ܶܠ
ܘܡܰܘܕ݁ܶܐ
ܠܰܐܠܳܗܳܐ܂</div>
<div type="v" n="7">ܠܰܝܬ݁
ܓ݁ܶܝܪ ܐ݈ܢܳܫ
ܡܶܢܰܢ
ܕ݁ܰܠܢܰܦ݂ܫܶܗ
ܚܰܝ ܘܠܰܝܬ݁
ܐ݈ܢܳܫ
ܕ݁ܰܠܢܰܦ݂ܫܶܗ
ܡܳܐܶܬ݂܂</div>
<div type="v" n="8">ܡܶܛܽܠ
ܕ݁ܶܐܢ
ܚܳܐܶܝܢܰܢ
ܠܡܳܪܰܢ
ܚܳܐܶܝܢܰܢ ܘܶܐܢ
ܡܳܝܬ݁ܺܝܢܰܢ
ܠܡܳܪܰܢ ܗ݈ܽܘ
ܡܳܝܬ݁ܺܝܢܰܢ
ܘܶܐܢ ܚܰܝܺܝܢܰܢ
ܗܳܟ݂ܺܝܠ ܘܶܐܢ
ܡܳܝܬ݁ܺܝܢܰܢ
ܕ݁ܡܳܪܰܢ
ܚܢܰܢ܂</div>
<div type="v" n="9">ܡܶܛܽܠ
ܗܳܢܳܐ ܐܳܦ݂
ܡܫܺܝܚܳܐ ܡܺܝܬ݂
ܘܰܚܝܳܐ ܘܩܳܡ
ܕ݁ܗܽܘ ܢܶܗܘܶܐ
ܡܳܪܝܳܐ
ܠܡܺܝܬ݂ܶܐ
ܘܰܠܚܰܝܶܐ܂</div>
<div type="v" n="10">ܐܰܢ݈ܬ݁
ܕ݁ܶܝܢ ܡܳܢܳܐ
ܕ݁ܳܐܶܢ ܐܰܢ݈ܬ݁
ܠܰܐܚܽܘܟ݂ ܐܰܘ
ܐܳܦ݂ ܐܰܢ݈ܬ݁
ܠܡܳܢܳܐ ܫܳܐܶܛ
ܐܰܢ݈ܬ݁
ܠܰܐܚܽܘܟ݂
ܟ݁ܽܠܰܢ ܓ݁ܶܝܪ
ܥܬ݂ܺܝܕ݂ܺܝܢܰܢ
ܠܰܡܩܳܡ ܩܕ݂ܳܡ
ܒ݁ܺܝܡ
ܕ݁ܰܡܫܺܝܚܳܐ܂</div>
<div type="v" n="11">ܐܰܝܟ݂
ܕ݁ܰܟ݂ܬ݂ܺܝܒ݂
ܕ݁ܚܰܝ ܐ݈ܢܳܐ
ܐܳܡܰܪ ܡܳܪܝܳܐ
ܕ݁ܠܺܝ
ܬ݁ܶܟ݁ܽܘܦ݂
ܟ݁ܽܠ ܒ݁ܪܽܘܟ݂
ܘܠܺܝ ܢܰܘܕ݁ܶܐ
ܟ݁ܽܠ ܠܶܫܳܢ܂</div>
<div type="v" n="12">ܡܳܕ݂ܶܝܢ
ܟ݁ܽܠ ܐ݈ܢܳܫ
ܡܶܢܰܢ
ܦ݁ܶܬ݂ܓ݂ܳܡܳܐ
ܚܠܳܦ݂ ܢܰܦ݂ܫܶܗ
ܝܳܗܶܒ݂
ܠܰܐܠܳܗܳܐ܂</div>
<div type="v" n="13">ܠܳܐ
ܡܶܟ݁ܺܝܠ
ܢܕ݂ܽܘܢ ܚܰܕ݂
ܠܚܰܕ݂ ܐܶܠܳܐ
ܗܳܕ݂ܶܐ ܕ݁ܽܘܢܘ
ܝܰܬ݁ܺܝܪܳܐܝܺܬ݂
ܕ݁ܬ݂ܽܘܩܰܠܬ݂ܳܐ
ܠܰܐܚܽܘܟ݂ ܠܳܐ
ܬ݁ܣܺܝܡ܂</div>
<div type="v" n="14">ܝܳܕ݂ܰܥ
ܐ݈ܢܳܐ ܓ݁ܶܝܪ
ܘܰܡܦ݁ܳܣ ܐ݈ܢܳܐ
ܒ݁ܡܳܪܝܳܐ
ܝܶܫܽܘܥ
ܕ݁ܡܶܕ݁ܶܡ
ܕ݁ܰܡܣܰܝܰܒ݂
ܡܶܢ ܠܘܳܬ݂ܶܗ
ܠܰܝܬ݁ ܐܶܠܳܐ
ܠܰܐܝܢܳܐ
ܕ݁ܪܳܢܶܐ ܥܰܠ
ܡܶܕ݁ܶܡ
ܕ݁ܰܛܡܰܐ ܠܗܰܘ
ܗ݈ܽܘ
ܒ݁ܰܠܚܽܘܕ݂
ܛܡܰܐ܂</div>
<div type="v" n="15">ܐܶܢ ܕ݁ܶܝܢ
ܡܶܛܽܠ
ܡܶܐܟ݂ܽܘܠܬ݁ܳܐ
ܡܥܺܝܩ ܐܰܢ݈ܬ݁
ܠܰܐܚܽܘܟ݂ ܠܳܐ
ܗ݈ܘܳܐ
ܒ݁ܚܽܘܒ݁ܳܐ
ܡܗܰܠܶܟ݂
ܐܰܢ݈ܬ݁ ܠܳܐ
ܬ݁ܰܘܒ݁ܶܕ݂
ܒ݁ܡܶܐܟ݂ܽܘܠܬ݁ܳܟ݂
ܠܗܰܘ
ܕ݁ܡܶܛܽܠܳܬ݂ܶܗ
ܡܺܝܬ݂
ܡܫܺܝܚܳܐ܂</div>
<div type="v" n="16">ܘܠܳܐ
ܬ݁ܶܬ݂ܓ݁ܰܕ݁ܰܦ݂
ܛܳܒ݂ܬ݂ܰܢ܂</div>
<div type="v" n="17">ܡܰܠܟ݁ܽܘܬ݂ܶܗ
ܓ݁ܶܝܪ
ܕ݁ܰܐܠܳܗܳܐ ܠܳܐ
ܗ݈ܘܳܬ݂
ܡܶܐܟ݂ܠܳܐ
ܘܡܰܫܬ݁ܝܳܐ
ܐܶܠܳܐ
ܟ݁ܺܐܢܽܘܬ݂ܳܐ
ܘܰܫܠܳܡܳܐ
ܘܚܰܕ݂ܽܘܬ݂ܳܐ
ܒ݁ܪܽܘܚܳܐ
ܕ݁ܩܽܘܕ݂ܫܳܐ܂</div>
<div type="v" n="18">ܡܰܢ
ܕ݁ܰܒ݂ܗܳܠܶܝܢ
ܓ݁ܶܝܪ ܡܫܰܡܶܫ
ܠܰܡܫܺܝܚܳܐ
ܫܳܦ݂ܰܪ
ܠܰܐܠܳܗܳܐ
ܘܰܩܕ݂ܳܡ
ܒ݁ܢܰܝܢܳܫܳܐ
ܒ݁ܩܶܐ܂</div>
<div type="v" n="19">ܗܳܫܳܐ
ܒ݁ܳܬ݂ܰܪ
ܫܠܳܡܳܐ ܢܶܪܗܰܛ
ܘܒ݂ܳܬ݂ܰܪ
ܒ݁ܶܢܝܳܢܳܐ
ܚܰܕ݂ ܕ݁ܚܰܕ݂܂</div>
<div type="v" n="20">ܘܠܳܐ
ܡܶܛܽܠ
ܡܶܐܟ݂ܽܘܠܬ݁ܳܐ
ܢܶܫܪܶܐ
ܥܒ݂ܳܕ݂ܶܐ
ܕ݁ܰܐܠܳܗܳܐ
ܟ݁ܽܠܡܶܕ݁ܶܡ
ܓ݁ܶܝܪ ܕ݁ܟ݂ܶܐ
ܗ݈ܘ ܐܶܠܳܐ
ܒ݁ܺܝܫ ܗ݈ܽܘ
ܠܒ݂ܰܪܢܳܫܳܐ
ܕ݁ܰܒ݂ܬ݂ܽܘܩܰܠܬ݂ܳܐ
ܐܳܟ݂ܶܠ܂</div>
<div type="v" n="21">ܫܰܦ݁ܺܝܪ
ܗ݈ܽܘ ܕ݁ܠܳܐ
ܢܶܐܟ݂ܽܘܠ
ܒ݁ܶܣܪܳܐ ܘܠܳܐ
ܢܶܫܬ݁ܶܐ
ܚܰܡܪܳܐ ܘܠܳܐ
ܡܶܕ݁ܶܡ
ܕ݁ܡܶܬ݁ܬ݁ܩܶܠ
ܒ݁ܶܗ ܐܰܚܽܘܢ܂</div>
<div type="v" n="22">ܐܰܢ݈ܬ݁
ܕ݁ܺܐܝܬ݂ ܒ݁ܳܟ݂
ܗܰܝܡܳܢܽܘܬ݂ܳܐ
ܒ݁ܢܰܦ݂ܫܳܟ݂
ܐܰܚܽܘܕ݂ܶܝܗ
ܩܕ݂ܳܡ ܐܰܠܳܗܳܐ
ܛܽܘܒ݂ܰܘܗ݈ܝ
ܠܡܰܢ ܕ݁ܠܳܐ
ܕ݁ܳܢ ܢܰܦ݂ܫܶܗ
ܒ݁ܡܶܕ݁ܶܡ
ܕ݁ܰܦ݂ܪܰܫ܂</div>
<div type="v" n="23">ܐܰܝܢܳܐ
ܓ݁ܶܝܪ
ܕ݁ܡܶܬ݂ܦ݁ܰܠܰܓ݂
ܘܳܐܟ݂ܶܠ
ܐܶܬ݂ܚܰܝܰܒ݂
ܠܶܗ ܡܶܛܽܠ
ܕ݁ܠܰܘ
ܒ݁ܗܰܝܡܳܢܽܘܬ݂ܳܐ
ܟ݁ܽܠ ܡܶܕ݁ܶܡ
ܓ݁ܶܝܪ ܕ݁ܠܳܐ
ܗ݈ܘܳܐ ܡܶܢ
ܗܰܝܡܳܢܽܘܬ݂ܳܐ
ܚܛܺܝܬ݂ܳܐ
ܗܽܘ܂</div>
</div>
<div type="ch" n="15">
<div type="title" n="title"> ܀ ܕܠܘܬ
ܪ̈ܗܘܡܢܐ ܝܗܗ </div>
<div type="v" n="1">ܚܰܝܳܒ݂ܺܝܢܰܢ
ܗܳܟ݂ܺܝܠ ܚܢܰܢ
ܚܰܝܠܬ݂ܳܢܶܐ
ܕ݁ܟ݂ܽܘܪܗܳܢܳܐ
ܕ݁ܰܡܚܺܝܠܶܐ
ܢܶܫܩܽܘܠ ܘܠܳܐ
ܠܢܰܦ݂ܫܰܢ
ܢܶܫܦ݁ܰܪ܂</div>
<div type="v" n="2">ܐܶܠܳܐ
ܐ݈ܢܳܫ ܡܶܢܰܢ
ܠܩܰܪܺܝܒ݂ܶܗ
ܢܶܫܦ݁ܰܪ
ܒ݁ܛܳܒ݂ܳܬ݂ܳܐ
ܐܰܝܟ݂
ܕ݁ܰܠܒ݂ܶܢܝܳܢܳܐ܂</div>
<div type="v" n="3">ܡܶܛܽܠ
ܕ݁ܳܐܦ݂
ܡܫܺܝܚܳܐ ܠܳܐ
ܗ݈ܘܳܐ
ܠܢܰܦ݂ܫܶܗ
ܫܦ݂ܰܪ ܐܶܠܳܐ
ܐܰܝܟ݂
ܕ݁ܰܟ݂ܬ݂ܺܝܒ݂
ܕ݁ܚܶܣܕ݁ܳܐ
ܕ݁ܰܡܚܰܣܕ݂ܳܢܰܝܟ݁
ܢܦ݂ܰܠ ܥܠܰܝ܂</div>
<div type="v" n="4">ܟ݁ܽܠ
ܡܶܕ݁ܶܡ ܓ݁ܶܝܪ
ܕ݁ܡܶܢ ܩܕ݂ܺܝܡ
ܐܶܬ݂ܟ݁ܬ݂ܶܒ݂
ܠܝܽܘܠܦ݁ܳܢܳܐ
ܗܽܘ ܕ݁ܺܝܠܰܢ
ܐܶܬ݂ܟ݁ܬ݂ܶܒ݂
ܕ݁ܒ݂ܰܡܣܰܝܒ݁ܪܳܢܽܘܬ݂ܳܐ
ܘܰܒ݂ܒ݂ܽܘܝܳܐܳܐ
ܕ݁ܰܟ݂ܬ݂ܳܒ݂ܶܐ
ܣܰܒ݂ܪܳܐ
ܢܶܗܘܶܐ ܠܰܢ܂</div>
<div type="v" n="5">ܐܰܠܳܗܳܐ
ܕ݁ܶܝܢ
ܕ݁ܰܡܣܰܝܒ݁ܪܳܢܽܘܬ݂ܳܐ
ܘܰܕ݂ܒ݂ܽܘܝܳܐܳܐ
ܢܶܬ݁ܶܠ ܠܟ݂ܽܘܢ
ܕ݁ܫܰܘܝܽܘܬ݂ܳܐ
ܬ݁ܶܬ݂ܚܰܫܒ݂ܽܘܢ
ܚܰܕ݂ ܥܰܠ ܚܰܕ݂
ܒ݁ܝܶܫܽܘܥ
ܡܫܺܝܚܳܐ܂</div>
<div type="v" n="6">ܕ݁ܰܒ݂ܚܰܕ݂
ܪܶܥܝܳܢ
ܘܰܒ݂ܚܰܕ݂
ܦ݁ܽܘܡ
ܬ݁ܫܰܒ݁ܚܽܘܢ
ܠܰܐܠܳܗܳܐ
ܐܰܒ݂ܽܘܗ݈ܝ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ܂</div>
<div type="v" n="7">ܡܶܛܽܠ
ܗܳܕ݂ܶܐ ܗܘܰܘ
ܡܩܰܪܒ݂ܺܝܢ
ܘܛܳܥܢܺܝܢ
ܠܰܚܕ݂ܳܕ݂ܶܐ
ܐܰܝܟ݁ܰܢܳܐ
ܕ݁ܳܐܦ݂
ܡܫܺܝܚܳܐ
ܩܰܪܶܒ݂ܟ݂ܽܘܢ
ܠܬ݂ܶܫܒ݁ܽܘܚܬ݁ܶܗ
ܕ݁ܰܐܠܳܗܳܐ܂</div>
<div type="v" n="8">ܐܳܡܰܪ
ܐ݈ܢܳܐ ܕ݁ܶܝܢ
ܕ݁ܝܶܫܽܘܥ
ܡܫܺܝܚܳܐ ܫܰܡܶܫ
ܓ݁ܙܽܘܪܬ݁ܳܐ
ܚܠܳܦ݂ ܫܪܳܪܶܗ
ܕ݁ܰܐܠܳܗܳܐ
ܐܰܝܟ݁ܰܢܳܐ
ܕ݁ܢܰܫܰܪ
ܡܽܘܠܟ݁ܳܢܳܐ
ܕ݁ܰܐܒ݂ܳܗܳܬ݂ܳܐ܂</div>
<div type="v" n="9">ܘܥܰܡ݈ܡܶܐ
ܢܫܰܒ݁ܚܽܘܢ
ܠܰܐܠܳܗܳܐ
ܚܠܳܦ݂ ܪܰܚܡܶܐ
ܕ݁ܰܗܘܰܘ
ܥܠܰܝܗܽܘܢ
ܐܰܝܟ݂
ܕ݁ܰܟ݂ܬ݂ܺܝܒ݂
ܕ݁ܰܐܘܕ݁ܶܐ
ܠܳܟ݂
ܒ݁ܥܰܡ݈ܡܶܐ
ܘܠܰܫܡܳܟ݂
ܐܶܙܰܡܰܪ܂</div>
<div type="v" n="10">ܘܬ݂ܽܘܒ݂
ܐܶܡܰܪ
ܐܶܬ݂ܒ݁ܰܣ݈ܡܘ
ܥܰܡ݈ܡܶܐ ܥܰܡ
ܥܰܡܶܗ܂</div>
<div type="v" n="11">ܘܬ݂ܽܘܒ݂
ܐܶܡܰܪ ܫܰܒ݁ܰܚܘ
ܠܡܳܪܝܳܐ
ܟ݁ܽܠܟ݂ܽܘܢ
ܥܰܡ݈ܡܶܐ
ܫܰܒ݁ܚܳܝܗ݈ܝ
ܟ݁ܽܠܗܶܝܢ
ܐܶܡܘܳܬ݂ܳܐ܂</div>
<div type="v" n="12">ܘܬ݂ܽܘܒ݂
ܐܶܫܰܥܝܳܐ
ܐܶܡܰܪ
ܕ݁ܢܶܗܘܶܐ
ܥܶܩܳܪܳܐ
ܠܺܐܝܫܰܝ ܘܡܰܢ
ܕ݁ܰܢܩܽܘܡ
ܢܶܗܘܶܐ ܪܺܫܳܐ
ܠܥܰܡ݈ܡܶܐ
ܘܰܥܠܰܘܗ݈ܝ
ܢܣܰܒ݁ܪܽܘܢ
ܥܰܡ݈ܡܶܐ܂</div>
<div type="v" n="13">ܐܰܠܳܗܳܐ
ܕ݁ܶܝܢ
ܕ݁ܣܰܒ݂ܪܳܐ
ܢܶܡܠܶܝܟ݂ܽܘܢ
ܟ݁ܽܠܳܗ
ܚܰܕ݂ܽܘܬ݂ܳܐ
ܘܰܫܠܳܡܳܐ
ܒ݁ܗܰܝܡܳܢܽܘܬ݂ܳܐ
ܕ݁ܬ݂ܶܬ݂ܝܰܬ݁ܪܽܘܢ
ܒ݁ܣܰܒ݂ܪܶܗ
ܒ݁ܚܰܝܠܳܐ
ܕ݁ܪܽܘܚܳܐ
ܕ݁ܩܽܘܕ݂ܫܳܐ܂</div>
<div type="v" n="14">ܡܦ݁ܳܣ
ܐ݈ܢܳܐ ܕ݁ܶܝܢ
ܐܳܦ݂ ܐܶܢܳܐ
ܥܠܰܝܟ݁ܽܘܢ
ܐܰܚܰܝ ܕ݁ܳܐܦ݂
ܐܰܢ݈ܬ݁ܽܘܢ
ܡܠܶܝܢ
ܐܢ݈ܬ݁ܽܘܢ ܗ݈ܽܘ
ܛܳܒ݂ܬ݂ܳܐ
ܘܰܡܫܰܡܠܶܝܬ݁ܽܘܢ
ܒ݁ܟ݂ܽܠܳܗ
ܝܺܕ݂ܰܥܬ݂ܳܐ
ܘܡܶܫܟ݁ܚܺܝܢ
ܐܢ݈ܬ݁ܽܘܢ ܐܳܦ݂
ܠܰܐ݈ܚܪܳܢܶܐ
ܠܡܰܪܬ݁ܳܝܽܘ܂</div>
<div type="v" n="15">ܩܰܠܺܝܠ
ܕ݁ܶܝܢ
ܡܰܪܳܚܳܐܝܺܬ݂
ܟ݁ܶܬ݂ܒ݁ܶܬ݂
ܠܟ݂ܽܘܢ ܐܰܚܰܝ
ܐܰܝܟ݁ܰܢܳܐ
ܕ݁ܰܐܥ݈ܗܶܕ݂ܟ݂ܽܘܢ
ܒ݁ܛܰܝܒ݁ܽܘܬ݂ܳܐ
ܕ݁ܶܐܬ݂ܝܰܗܒ݁ܰܬ݂
ܠܺܝ ܡܶܢ
ܐܰܠܳܗܳܐ܂</div>
<div type="v" n="16">ܕ݁ܶܐܗܘܶܐ
ܡܫܰܡܫܳܢܳܐ
ܠܝܶܫܽܘܥ
ܡܫܺܝܚܳܐ
ܒ݁ܥܰܡ݈ܡܶܐ
ܘܶܐܦ݂ܠܽܘܚ
ܠܶܐܘܰܢܓ݁ܶܠܺܝܳܘܢ
ܕ݁ܰܐܠܳܗܳܐ
ܕ݁ܢܶܗܘܶܐ
ܩܽܘܪܒ݁ܳܢܳܐ
ܕ݁ܥܰܡ݈ܡܶܐ
ܡܩܰܒ݁ܰܠ
ܘܰܡܩܰܕ݁ܰܫ
ܒ݁ܪܽܘܚܳܐ
ܕ݁ܩܽܘܕ݂ܫܳܐ܂</div>
<div type="v" n="17">ܐܺܝܬ݂ ܠܺܝ
ܗܳܟ݂ܺܝܠ
ܫܽܘܒ݂ܗܳܪܳܐ
ܒ݁ܝܶܫܽܘܥ
ܡܫܺܝܚܳܐ ܠܘܳܬ݂
ܐܰܠܳܗܳܐ܂</div>
<div type="v" n="18">ܠܳܐ ܓ݁ܶܝܪ
ܡܰܡܪܰܚ ܐ݈ܢܳܐ
ܕ݁ܺܐܡܰܪ
ܡܶܕ݁ܶܡ ܕ݁ܠܳܐ
ܣܥܰܪ
ܒ݁ܺܐܝܕ݂ܰܝ
ܡܫܺܝܚܳܐ
ܠܡܰܫܡܥܳܐ
ܕ݁ܥܰܡ݈ܡܶܐ
ܒ݁ܡܶܠܬ݂ܳܐ
ܘܒ݂ܰܥܒ݂ܳܕ݂ܶܐ܂</div>
<div type="v" n="19">ܒ݁ܚܰܝܠܳܐ
ܕ݁ܳܐܬ݂ܘܳܬ݂ܳܐ
ܘܰܕ݁ܬ݂ܶܕ݂ܡܪܳܬ݂ܳܐ
ܘܰܒ݂ܚܰܝܠܳܐ
ܕ݁ܪܽܘܚܶܗ
ܕ݁ܰܐܠܳܗܳܐ
ܐܰܝܟ݁ܰܢܳܐ
ܕ݁ܡܶܢ
ܐܽܘܪܺܫܠܶܡ
ܐܶܬ݂ܟ݁ܪܶܟ݂
ܥܕ݂ܰܡܳܐ
ܠܺܐܠܽܘܪܺܝܩܳܘܢ
ܘܶܐܡܰܠܶܐ
ܣܒ݂ܰܪܬ݂ܶܗ
ܕ݁ܰܡܫܺܝܚܳܐ܂</div>
<div type="v" n="20">ܟ݁ܰܕ݂
ܡܶܬ݂ܚܰܦ݁ܰܛ
ܐ݈ܢܳܐ
ܐܶܣܰܒ݁ܰܪ ܠܳܐ
ܟ݁ܰܪ
ܕ݁ܶܐܬ݂ܩܪܺܝ
ܫܡܶܗ
ܕ݁ܰܡܫܺܝܚܳܐ
ܕ݁ܠܳܐ ܐܶܒ݂ܢܶܐ
ܥܰܠ
ܫܶܬ݂ܶܐܣܬ݁ܳܐ
ܢܽܘܟ݂ܪܳܝܬ݁ܳܐ܂</div>
<div type="v" n="21">ܐܶܠܳܐ
ܐܰܝܟ݁ܰܢܳܐ
ܕ݁ܰܟ݂ܬ݂ܺܝܒ݂
ܕ݁ܰܐܝܠܶܝܢ
ܕ݁ܠܳܐ
ܐܶܬ݂ܶܐܡܰܪ
ܠܗܽܘܢ ܥܠܰܘܗ݈ܝ
ܢܶܚܙܽܘܢܶܗ
ܘܰܐܝܠܶܝܢ
ܕ݁ܠܳܐ ܫܡܰܥܘ
ܢܶܬ݁ܛܦ݁ܺܝܣܽܘܢ܂</div>
<div type="v" n="22">ܡܶܛܽܠ
ܗܳܢܳܐ
ܐܶܬ݁ܬ݁ܰܟ݂ܣܶܬ݂
ܙܰܒ݂ܢܺܝܢ
ܣܰܓ݁ܺܝܳܐܢ
ܕ݁ܺܐܬ݂ܶܐ
ܠܘܳܬ݂ܟ݂ܽܘܢ܂</div>
<div type="v" n="23">ܗܳܫܳܐ
ܕ݁ܶܝܢ ܡܶܛܽܠ
ܕ݁ܕ݂ܽܘܟ݁ܳܐ
ܠܰܝܬ݁ ܠܺܝ
ܒ݁ܗܳܠܶܝܢ
ܐܰܬ݂ܪܰܘܳܬ݂ܳܐ
ܘܰܣܘܶܐ
ܗ݈ܘܺܝܬ݂ ܡܶܢ
ܩܕ݂ܳܡ ܫܢܰܝܳܐ
ܣܰܓ݁ܺܝܳܐܬ݂ܳܐ
ܕ݁ܺܐܬ݂ܶܐ
ܠܘܳܬ݂ܟ݂ܽܘܢ܂</div>
<div type="v" n="24">ܡܳܐ
ܕ݁ܳܐܙܶܠ ܐ݈ܢܳܐ
ܠܰܐܣܦ݁ܰܢܺܝܰܐ
ܡܣܰܒ݁ܰܪ ܐ݈ܢܳܐ
ܕ݁ܺܐܬ݂ܶܐ
ܘܶܐܚܙܶܝܟ݂ܽܘܢ
ܘܰܐܢ݈ܬ݁ܽܘܢ
ܬ݁ܠܰܘܽܘܢܳܢܝ
ܠܬ݂ܰܡܳܢ ܡܳܐ
ܕ݁ܩܰܠܺܝܠ ܡܶܢ
ܣܰܓ݁ܺܝ
ܐܶܬ݂ܒ݁ܰܣܡܶܬ݂
ܒ݁ܰܚܙܳܬ݂ܟ݂ܽܘܢ܂</div>
<div type="v" n="25">ܗܳܫܳܐ
ܕ݁ܶܝܢ ܐܳܙܶܠ
ܐ݈ܢܳܐ
ܠܽܐܘܪܺܫܠܶܡ
ܕ݁ܶܐܫܰܡܶܫ
ܠܩܰܕ݁ܺܝܫܶܐ܂</div>
<div type="v" n="26">ܨܒ݂ܰܘ
ܓ݁ܶܝܪ ܗܳܠܶܝܢ
ܕ݁ܰܒ݂ܡܰܩܶܕ݂ܳܘܢܺܝܰܐ
ܘܒ݂ܰܐܟ݂ܰܐܺܝܰܐ
ܕ݁ܫܰܘܬ݁ܳܦ݂ܽܘܬ݂ܳܐ
ܬ݁ܶܗܘܶܐ ܠܗܽܘܢ
ܥܰܡ ܡܶܣܟ݁ܺܢܶܐ
ܩܰܕ݁ܺܝܫܶܐ
ܕ݁ܺܐܝܬ݂
ܒ݁ܽܐܘܪܺܫܠܶܡ܂</div>
<div type="v" n="27">ܨܒ݂ܰܘ
ܡܶܛܽܠ ܕ݁ܳܐܦ݂
ܚܰܝܳܒ݂ܺܝܢ
ܠܗܽܘܢ ܐܶܢ
ܓ݁ܶܝܪ
ܒ݁ܰܕ݂ܪܽܘܚ
ܐܶܫܬ݁ܰܘܬ݁ܰܦ݂ܘ
ܥܰܡܗܽܘܢ
ܥܰܡ݈ܡܶܐ
ܚܰܝܳܒ݂ܺܝܢ
ܐܶܢܽܘܢ ܕ݁ܳܐܦ݂
ܒ݁ܕ݂ܰܒ݂ܣܰܪ
ܢܫܰܡܫܽܘܢ
ܐܶܢܽܘܢ܂</div>
<div type="v" n="28">ܗܳܕ݂ܶܐ
ܗܳܟ݂ܺܝܠ ܡܳܐ
ܕ݁ܓ݂ܰܡܪܶܬ݂
ܘܚܰܬ݁ܡܶܬ݂
ܠܗܽܘܢ ܐܳܕ݂ܫܳܐ
ܗܳܢܳܐ ܥܳܒ݂ܰܪ
ܐ݈ܢܳܐ
ܥܠܰܝܟ݁ܽܘܢ
ܠܰܐܣܦ݁ܰܢܺܝܰܐ܂</div>
<div type="v" n="29">ܝܳܕ݂ܰܥ
ܐ݈ܢܳܐ ܕ݁ܶܝܢ
ܕ݁ܶܐܡܰܬ݂ܝ
ܕ݁ܳܐܬ݂ܶܐ
ܐ݈ܢܳܐ
ܠܘܳܬ݂ܟ݂ܽܘܢ
ܒ݁ܡܽܘܠܳܝܳܐ
ܗܽܘ
ܕ݁ܒ݂ܽܘܪܟ݁ܬ݂ܳܐ
ܕ݁ܶܐܘܰܢܓ݁ܶܠܺܝܳܘܢ
ܕ݁ܰܡܫܺܝܚܳܐ
ܐܳܬ݂ܶܐ
ܐ݈ܢܳܐ܂</div>
<div type="v" n="30">ܒ݁ܳܥܶܐ
ܐ݈ܢܳܐ ܕ݁ܶܝܢ
ܡܶܢܟ݂ܽܘܢ
ܐܰܚܰܝ ܒ݁ܡܳܪܰܢ
ܝܶܫܽܘܥ
ܡܫܺܝܚܳܐ
ܘܰܒ݂ܚܽܘܒ݁ܳܐ
ܕ݁ܪܽܘܚܳܐ
ܕ݁ܬ݂ܶܥܡܠܽܘܢ
ܥܰܡܝ
ܒ݁ܰܨܠܽܘܬ݂ܳܐ
ܕ݁ܰܚܠܳܦ݂ܰܝ
ܠܘܳܬ݂
ܐܰܠܳܗܳܐ܂</div>
<div type="v" n="31">ܕ݁ܶܐܬ݂ܦ݁ܰܨܶܐ
ܡܶܢ ܐܰܝܠܶܝܢ
ܕ݁ܠܳܐ
ܡܶܬ݁ܛܦ݁ܺܝܣܺܝܢ
ܕ݁ܒ݂ܺܝܗܽܘܕ݂
ܘܬ݂ܶܫܡܶܫܬ݁ܳܐ
ܕ݁ܡܰܘܒ݁ܶܠ
ܐ݈ܢܳܐ
ܠܩܰܕ݁ܺܝܫܶܐ
ܕ݁ܒ݂ܽܐܘܪܺܫܠܶܡ
ܬ݁ܶܬ݂ܩܰܒ݁ܰܠ
ܫܰܦ݁ܺܝܪ܂</div>
<div type="v" n="32">ܘܺܐܬ݂ܶܐ
ܠܘܳܬ݂ܟ݂ܽܘܢ
ܒ݁ܚܰܕ݂ܽܘܬ݂ܳܐ
ܒ݁ܨܶܒ݂ܝܳܢܶܗ
ܕ݁ܰܐܠܳܗܳܐ
ܘܶܐܬ݁ܬ݁ܢܺܝܚ
ܥܰܡܟ݂ܽܘܢ܂</div>
<div type="v" n="33">ܐܰܠܳܗܳܐ
ܕ݁ܶܝܢ
ܕ݁ܰܫܠܳܡܳܐ
ܢܶܗܘܶܐ ܥܰܡ
ܟ݁ܽܠܟ݂ܽܘܢ
ܐܰܡܺܝܢ܂</div>
</div>
<div type="ch" n="16">
<div type="title" n="title"> ܀ ܕܠܘܬ
ܪ̈ܗܘܡܢܐ ܝܘܘ </div>
<div type="v" n="1">ܡܰܓ݂ܥܶܠ
ܐ݈ܢܳܐ ܠܟ݂ܽܘܢ
ܕ݁ܶܝܢ
ܠܦ݂ܽܘܒ݂ܺܐ
ܚܳܬ݂ܰܢ
ܕ݁ܺܐܝܬ݂ܶܝܗ
ܡܫܰܡܫܳܢܺܝܬ݂ܳܐ
ܕ݁ܥܺܕ݈݁ܬ݁ܳܐ
ܕ݁ܩܶܢܟ݂ܪܶܐܘܳܣ܂</div>
<div type="v" n="2">ܕ݁ܰܬ݂ܩܰܒ݁ܠܽܘܢܳܗ
ܒ݁ܡܳܪܰܢ ܐܰܝܟ݂
ܕ݁ܙܳܕ݂ܶܩ
ܠܩܰܕ݁ܺܝܫܶܐ
ܘܰܒ݂ܟ݂ܽܠ
ܨܒ݂ܽܘ
ܕ݁ܒ݂ܳܥܝܳܐ
ܡܶܢܟ݂ܽܘܢ
ܬ݁ܩܽܘܡܽܘܢ ܠܳܗ
ܡܶܛܽܠ ܕ݁ܳܐܦ݂
ܗܺܝ
ܩܳܝܽܘܡܬ݁ܳܐ
ܗܘܳܬ݂
ܠܣܰܓ݁ܺܝܶܐܐ
ܐܳܦ݂ ܠܺܝ܂</div>
<div type="v" n="3">ܫܰܐܠܘ
ܒ݁ܰܫܠܳܡܳܐ
ܕ݁ܰܦ݁ܪܺܝܣܩܶܠܰܐ
ܘܕ݂ܰܐܩܶܠܰܣ
ܦ݁ܳܠܚܶܐ
ܕ݁ܥܰܡܝ
ܒ݁ܝܶܫܽܘܥ
ܡܫܺܝܚܳܐ܂</div>
<div type="v" n="4">ܕ݁ܗܶܢܽܘܢ
ܗܳܠܶܝܢ ܚܠܳܦ݂
ܢܰܦ݂ܫܝ
ܨܰܘܪܰܝܗܽܘܢ
ܝܰܗ݈ܒ݂ܘ ܘܠܳܐ
ܗ݈ܘܳܐ ܐܶܢܳܐ
ܒ݁ܰܠܚܽܘܕ݂ܰܝ
ܡܰܘܕ݁ܶܐ ܐ݈ܢܳܐ
ܠܗܽܘܢ ܐܶܠܳܐ
ܐܳܦ݂ ܟ݁ܽܠܗܶܝܢ
ܥܺܕ݂ܳܬ݂ܳܐ
ܕ݁ܥܰܡ݈ܡܶܐ܂</div>
<div type="v" n="5">ܘܗܰܒ݂ܘ
ܫܠܳܡܳܐ
ܠܥܺܕ݈݁ܬ݁ܳܐ
ܕ݁ܺܐܝܬ݂
ܒ݁ܒ݂ܰܝܬ݁ܗܽܘܢ
ܫܰܐܠܘ
ܒ݁ܰܫܠܳܡܳܐ
ܕ݁ܶܐܦ݁ܶܢܶܛܳܘܣ
ܚܰܒ݁ܺܝܒ݂ܝ
ܐܰܝܢܳܐ
ܕ݁ܺܐܝܬ݂ܰܘܗ݈ܝ
ܪܺܫܺܝܬ݂ܳܐ
ܕ݁ܰܐܟ݂ܰܐܺܝܰܐ
ܒ݁ܰܡܫܺܝܚܳܐ܂</div>
<div type="v" n="6">ܫܰܐܠܘ
ܒ݁ܰܫܠܳܡܳܐ
ܕ݁ܡܰܪܺܝܰܐ
ܐܰܝܕ݂ܳܐ
ܕ݁ܣܰܓ݁ܺܝ
ܠܶܐܝܰܬ݂
ܒ݁ܟ݂ܽܘܢ܂</div>
<div type="v" n="7">ܫܰܐܠܘ
ܒ݁ܰܫܠܳܡܳܐ
ܕ݁ܰܐܢܕ݁ܪܳܘܢܺܝܩܳܘܣ
ܘܰܕ݂ܝܽܘܢܺܝܰܐ
ܐ݈ܚܝܳܢܰܝ
ܕ݁ܰܗܘܰܘ
ܫܒ݂ܰܝܳܐ ܥܰܡܝ
ܘܺܝܕ݂ܺܝܥܺܝܢ
ܐܶܢܽܘܢ
ܒ݁ܰܫܠܺܝܚܶܐ
ܘܒ݂ܰܡܫܺܝܚܳܐ
ܩܕ݂ܳܡܰܝ
ܗܘܰܘ܂</div>
<div type="v" n="8">ܫܰܐܠܘ
ܒ݁ܰܫܠܳܡܳܐ
ܕ݁ܰܐܡܦ݁ܠܺܝܳܘܣ
ܚܰܒ݁ܺܝܒ݂ܝ
ܒ݁ܡܳܪܰܢ܂</div>
<div type="v" n="9">ܫܰܐܠܘ
ܒ݁ܰܫܠܳܡܳܐ
ܕ݁ܽܐܘܪܒ݂ܰܢܳܘܣ
ܦ݁ܳܠܚܳܐ
ܕ݁ܥܰܡܰܢ
ܒ݁ܰܡܫܺܝܚܳܐ
ܘܕ݂ܶܐܣܛܰܟ݂ܽܘܣ
ܚܰܒ݁ܺܝܒ݂ܝ܂</div>
<div type="v" n="10">ܫܰܐܠܘ
ܒ݁ܰܫܠܳܡܳܐ
ܕ݁ܰܐܦ݁ܶܠܺܐ
ܓ݁ܰܒ݂ܝܳܐ
ܒ݁ܡܳܪܰܢ ܫܰܐܠܘ
ܒ݁ܰܫܠܳܡܳܐ
ܕ݁ܰܒ݂ܢܰܝ
ܒ݁ܰܝܬ݁ܶܗ
ܕ݁ܰܐܪܺܣܛܳܒ݂ܽܘܠܳܘܣ܂</div>
<div type="v" n="11">ܫܰܐܠܘ
ܒ݁ܰܫܠܳܡܳܐ
ܕ݁ܗܶܪܳܘܕ݂ܺܝܳܘܢ
ܐ݈ܚܝܳܢܝ ܫܰܐܠܘ
ܒ݁ܰܫܠܳܡܳܐ
ܕ݁ܰܒ݂ܢܰܝ
ܒ݁ܰܝܬ݁ܶܗ
ܕ݁ܢܰܪܩܺܣܳܘܣ
ܐܰܝܠܶܝܢ
ܕ݁ܺܐܝܬ݂ܰܝܗܽܘܢ
ܒ݁ܡܳܪܰܢ܂</div>
<div type="v" n="12">ܫܰܐܠܘ
ܒ݁ܰܫܠܳܡܳܐ
ܕ݁ܰܛܪܽܘܦ݂ܶܢܰܐ
ܘܕ݂ܰܛܪܽܘܦ݂ܳܣܰܐ
ܕ݁ܠܺܐܝܶܝܢ
ܒ݁ܡܳܪܰܢ ܫܰܐܠܘ
ܒ݁ܰܫܠܳܡܳܐ
ܕ݁ܦ݁ܶܪܣܺܣ
ܚܰܒ݁ܺܝܒ݂ܬ݁ܝ
ܐܰܝܕ݂ܳܐ
ܕ݁ܣܰܓ݁ܺܝ
ܠܶܐܝܰܬ݂
ܒ݁ܡܳܪܰܢ܂</div>
<div type="v" n="13">ܫܰܐܠܘ
ܒ݁ܰܫܠܳܡܳܐ
ܕ݁ܪܽܘܦ݂ܳܣ
ܓ݁ܰܒ݂ܝܳܐ
ܒ݁ܡܳܪܰܢ
ܘܕ݂ܶܐܡܶܗ
ܕ݁ܺܝܠܶܗ
ܘܕ݂ܺܝܠܝ܂</div>
<div type="v" n="14">ܫܰܐܠܘ
ܒ݁ܰܫܠܳܡܳܐ
ܕ݁ܰܐܣܽܘܢܩܪܺܛܳܘܣ
ܘܕ݂ܰܦ݂ܠܶܓ݂ܳܘܢ
ܘܰܕ݂ܗܶܪܡܰܐ
ܘܰܕ݂ܦ݁ܰܛܪܳܒ݂ܰܐ
ܘܰܕ݂ܗܶܪܡܺܐ
ܘܕ݂ܰܐܚܶܐ
ܕ݁ܥܰܡܗܽܘܢ܂</div>
<div type="v" n="15">ܫܰܐܠܘ
ܒ݁ܰܫܠܳܡܳܐ
ܕ݁ܦ݂ܺܝܠܳܠܳܓ݂ܳܘܣ
ܘܰܕ݂ܝܽܘܠܺܝܰܐ
ܘܰܕ݂ܢܺܐܪܳܘܣ
ܘܰܕ݂ܚܳܬ݂ܶܗ
ܘܕ݂ܳܐܠܽܘܡܦ݁ܰܐ
ܘܰܕ݂ܟ݂ܽܠܗܽܘܢ
ܩܰܕ݁ܺܝܫܶܐ
ܕ݁ܥܰܡܗܽܘܢ܂</div>
<div type="v" n="16">ܫܰܐܠܘ
ܒ݁ܰܫܠܳܡܳܐ
ܚܰܕ݂ ܕ݁ܚܰܕ݂
ܒ݁ܢܽܘܫܰܩܬ݁ܳܐ
ܩܰܕ݁ܺܝܫܬ݁ܳܐ
ܫܳܐܠܳܢ
ܒ݁ܰܫܠܳܡܟ݂ܽܘܢ
ܟ݁ܽܠܗܶܝܢ
ܥܺܕ݂ܳܬ݂ܶܗ
ܕ݁ܰܡܫܺܝܚܳܐ܂</div>
<div type="v" n="17">ܒ݁ܳܥܶܢܳܐ
ܕ݁ܶܝܢ
ܡܶܢܟ݂ܽܘܢ
ܐܰܚܰܝ
ܕ݁ܬ݂ܶܙܕ݁ܰܗܪܽܘܢ
ܡܶܢ ܐܰܝܠܶܝܢ
ܕ݁ܦ݂ܳܠܰܓ݂ܘܳܬ݂ܳܐ
ܘܡܰܟ݂ܫܽܘܠܶܐ
ܥܳܒ݂ܕ݁ܺܝܢ
ܠܒ݂ܰܪ ܡܶܢ
ܝܽܘܠܦ݁ܳܢܳܐ
ܕ݁ܰܐܢ݈ܬ݁ܽܘܢ
ܝܺܠܶܦ݂ܬ݁ܽܘܢ
ܕ݁ܬ݂ܶܬ݂ܪܰܚܩܽܘܢ
ܠܟ݂ܽܘܢ
ܡܶܢܗܽܘܢ܂</div>
<div type="v" n="18">ܐܰܝܠܶܝܢ
ܓ݁ܶܝܪ
ܕ݁ܗܳܟ݂ܰܢܳܐ
ܐܶܢܽܘܢ ܠܳܐ
ܡܫܰܡܫܺܝܢ
ܠܡܳܪܰܢ ܝܶܫܽܘܥ
ܡܫܺܝܚܳܐ ܐܶܠܳܐ
ܠܟ݂ܰܪܣܗܽܘܢ
ܘܰܒ݂ܡܶܠܶܐ
ܒ݁ܰܣܺܝܡܳܬ݂ܳܐ
ܘܰܒ݂ܒ݂ܽܘܪܟ݁ܳܬ݂ܳܐ
ܡܰܛܥܶܝܢ
ܠܶܒ݁ܰܘܳܬ݂ܳܐ
ܕ݁ܰܦ݂ܫܺܝܛܶܐ܂</div>
<div type="v" n="19">ܡܶܫܬ݁ܰܡܥܳܢܽܘܬ݂ܟ݂ܽܘܢ
ܕ݁ܶܝܢ
ܕ݁ܺܝܠܟ݂ܽܘܢ
ܠܟ݂ܽܠ ܒ݁ܰܪܢܳܫ
ܐܶܬ݂ܝܰܕ݂ܥܰܬ݂
ܚܳܕ݂ܶܐ ܐ݈ܢܳܐ
ܗܳܟ݂ܺܝܠ
ܒ݁ܟ݂ܽܘܢ
ܘܨܳܒ݂ܶܐ ܐ݈ܢܳܐ
ܕ݁ܬ݂ܶܗܘܽܘܢ
ܚܰܟ݁ܺܝܡܺܝܢ
ܠܛܳܒ݂ܳܬ݂ܳܐ
ܘܬ݂ܰܡܺܝܡܺܝܢ
ܠܒ݂ܺܝܫܳܬ݂ܳܐ܂</div>
<div type="v" n="20">ܐܰܠܳܗܳܐ
ܕ݁ܶܝܢ
ܕ݁ܰܫܠܳܡܳܐ
ܢܶܫܚܩܺܝܘܗ݈ܝ
ܒ݁ܰܥܓ݂ܰܠ
ܠܣܳܛܳܢܳܐ
ܬ݁ܚܶܝܬ݂
ܪܶܓ݂ܠܰܝܟ݁ܽܘܢ
ܛܰܝܒ݁ܽܘܬ݂ܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ
ܬ݁ܶܗܘܶܐ
ܥܰܡܟ݂ܽܘܢ܂</div>
<div type="v" n="21">ܫܳܐܠܺܝܢ
ܒ݁ܰܫܠܳܡܟ݂ܽܘܢ
ܛܺܝܡܳܬ݂ܶܐܳܘܣ
ܦ݁ܳܠܚܳܐ
ܕ݁ܥܰܡܝ
ܘܠܽܘܩܺܝܳܘܣ
ܘܺܐܝܰܣܳܘܢ
ܘܣܳܘܣܺܝܦ݁ܰܛܪܳܘܣ
ܐ݈ܚܝܳܢܰܝ܂</div>
<div type="v" n="22">ܫܳܐܶܠ
ܐ݈ܢܳܐ
ܒ݁ܰܫܠܳܡܟ݂ܽܘܢ
ܐܶܢܳܐ
ܛܶܪܛܺܝܳܘܣ
ܕ݁ܟ݂ܶܬ݂ܒ݁ܶܬ݂
ܐܶܓ݁ܰܪܬ݁ܳܐ
ܒ݁ܡܳܪܰܢ܂</div>
<div type="v" n="23">ܫܳܐܶܠ
ܒ݁ܰܫܠܳܡܟ݂ܽܘܢ
ܓ݁ܰܐܺܝܳܘܣ
ܡܩܰܒ݁ܠܳܢܝ
ܘܰܕ݂ܟ݂ܽܠܳܗ
ܥܺܕ݈݁ܬ݁ܳܐ
ܫܳܐܶܠ
ܒ݁ܰܫܠܳܡܟ݂ܽܘܢ
ܐܶܪܰܣܛܳܘܣ
ܪܰܒ݁ܰܝܬ݁ܳܐ
ܕ݁ܰܡܕ݂ܺܝܢ݈ܬ݁ܳܐ
ܘܩܽܘܰܐܪܛܳܘܣ
ܐܰܚܳܐ܂</div>
<div type="v" n="24">ܠܰܐܠܳܗܳܐ
ܕ݁ܶܝܢ ܗܰܘ
ܕ݁ܡܶܫܟ݁ܰܚ
ܕ݁ܰܢܫܰܪܰܪܟ݂ܽܘܢ
ܒ݁ܶܐܘܰܢܓ݁ܶܠܺܝܳܘܢ
ܕ݁ܺܝܠܝ ܗܰܘ
ܕ݁ܶܐܬ݂ܟ݁ܪܶܙ
ܥܰܠ ܝܶܫܽܘܥ
ܡܫܺܝܚܳܐ
ܒ݁ܓ݂ܶܠܝܳܢܳܐ
ܕ݁ܐ݈ܪܳܙܳܐ
ܕ݁ܡܶܢ ܙܰܒ݂ܢܰܝ
ܥܳܠܡܶܐ
ܡܟ݂ܰܣܰܝ
ܗ݈ܘܳܐ܂</div>
<div type="v" n="25">ܐܶܬ݂ܓ݁ܠܺܝ
ܕ݁ܶܝܢ
ܒ݁ܙܰܒ݂ܢܳܐ
ܗܳܢܳܐ ܒ݁ܝܰܕ݂
ܟ݁ܬ݂ܳܒ݂ܶܐ
ܕ݁ܰܢܒ݂ܺܝܶܐ
ܘܰܒ݂ܦ݂ܽܘܩܕ݁ܳܢܶܗ
ܕ݁ܰܐܠܳܗܳܐ
ܕ݁ܰܠܥܳܠܰܡ
ܐܶܬ݂ܺܝܕ݂ܰܥ
ܠܟ݂ܽܠܗܽܘܢ
ܥܰܡ݈ܡܶܐ
ܠܡܰܫܡܥܳܐ
ܕ݁ܗܰܝܡܳܢܽܘܬ݂ܳܐ܂</div>
<div type="v" n="26">ܕ݁ܗܽܘܝܽܘ
ܚܰܟ݁ܺܝܡܳܐ
ܒ݁ܰܠܚܽܘܕ݂ܰܘܗ݈ܝ
ܫܽܘܒ݂ܚܳܐ
ܒ݁ܝܰܕ݂ ܝܶܫܽܘܥ
ܡܫܺܝܚܳܐ
ܠܥܳܠܰܡܥܳܠܡܺܝܢ
ܐܰܡܺܝܢ܂</div>
<div type="v" n="27">ܛܰܝܒ݁ܽܘܬ݂ܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ ܥܰܡ
ܟ݁ܽܠܟ݂ܽܘܢ
ܐܰܡܺܝܢ܂</div>
</div>
</div>
<div type="bk" n="1Co">
<div type="ch" n="1">
<div type="title" n="title"> ܀
ܕܩܘܪ̈ܢܬܝܐ
ܩܕܡܝܬܐ ܐܐ </div>
<div type="v" n="1">ܦ݁ܰܘܠܳܘܣ
ܩܰܪܝܳܐ
ܘܰܫܠܺܝܚܳܐ
ܕ݁ܝܶܫܽܘܥ
ܡܫܺܝܚܳܐ
ܒ݁ܨܶܒ݂ܝܳܢܶܗ
ܕ݁ܰܐܠܳܗܳܐ
ܘܣܳܘܣܬ݂ܶܢܺܣ
ܐܰܚܳܐ܂</div>
<div type="v" n="2">ܠܥܺܕ݈݁ܬ݁ܳܐ
ܕ݁ܰܐܠܳܗܳܐ
ܕ݁ܰܒ݂ܩܳܘܪܺܢܬ݂ܳܘܣ
ܩܪܰܝܳܐ
ܘܩܰܕ݁ܺܝܫܶܐ
ܕ݁ܰܒ݂ܝܶܫܽܘܥ
ܡܫܺܝܚܳܐ
ܡܩܰܕ݁ܫܺܝܢ
ܘܰܠܟ݂ܽܠܗܽܘܢ
ܐܰܝܠܶܝܢ
ܕ݁ܩܳܪܶܝܢ ܫܡܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ
ܒ݁ܟ݂ܽܠ ܐܰܬ݂ܰܪ
ܕ݁ܺܝܠܗܽܘܢ
ܘܕ݂ܺܝܠܰܢ܂</div>
<div type="v" n="3">ܛܰܝܒ݁ܽܘܬ݂ܳܐ
ܥܰܡܟ݂ܽܘܢ
ܘܰܫܠܳܡܳܐ ܡܶܢ
ܐܰܠܳܗܳܐ
ܐܰܒ݂ܽܘܢ ܘܡܶܢ
ܡܳܪܰܢ ܝܶܫܽܘܥ
ܡܫܺܝܚܳܐ܂</div>
<div type="v" n="4">ܡܰܘܕ݁ܶܐ
ܐ݈ܢܳܐ ܠܰܐܠܳܗܝ
ܒ݁ܟ݂ܽܠܙܒ݂ܰܢ
ܚܠܳܦ݂ܰܝܟ݁ܽܘܢ
ܥܰܠ
ܛܰܝܒ݁ܽܘܬ݂ܳܐ
ܕ݁ܰܐܠܳܗܳܐ
ܕ݁ܶܐܬ݂ܝܰܗܒ݁ܰܬ݂
ܠܟ݂ܽܘܢ
ܒ݁ܝܶܫܽܘܥ
ܡܫܺܝܚܳܐ܂</div>
<div type="v" n="5">ܕ݁ܰܒ݂ܟ݂ܽܠ
ܡܶܕ݁ܶܡ
ܥܬ݂ܰܪܬ݁ܽܘܢ
ܒ݁ܶܗ ܒ݁ܟ݂ܽܠ
ܡܶܠܳܐ
ܘܰܒ݂ܟ݂ܽܠ
ܝܺܕ݂ܰܥܬ݂ܳܐ܂</div>
<div type="v" n="6">ܐܰܝܟ݂
ܕ݁ܣܳܗܕ݁ܽܘܬ݂ܶܗ
ܕ݁ܰܡܫܺܝܚܳܐ
ܐܶܫܬ݁ܰܪܪܰܬ݂
ܒ݁ܟ݂ܽܘܢ܂</div>
<div type="v" n="7">ܕ݁ܠܳܐ
ܐܶܬ݂ܒ݁ܰܨܰܪܬ݁ܽܘܢ
ܒ݁ܰܚܕ݂ܳܐ ܡܶܢ
ܡܰܘܗܒ݂ܳܬ݂ܶܗ
ܐܶܠܳܐ
ܡܣܰܟ݁ܶܝܢ
ܐܢ݈ܬ݁ܽܘܢ
ܠܓ݂ܶܠܝܳܢܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ܂</div>
<div type="v" n="8">ܕ݁ܗܽܘ
ܢܫܰܪܰܪܟ݂ܽܘܢ
ܥܕ݂ܰܡܳܐ
ܠܰܐ݈ܚܪܳܝܬ݁ܳܐ
ܕ݁ܰܕ݂ܠܳܐ
ܪܶܫܝܳܢ
ܬ݁ܶܗܘܽܘܢ
ܒ݁ܝܰܘܡܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ܂</div>
<div type="v" n="9">ܡܗܰܝܡܰܢ
ܗ݈ܘ ܐܰܠܳܗܳܐ
ܕ݁ܒ݂ܺܐܝܕ݂ܶܗ
ܐܶܬ݂ܩܪܺܝܬ݁ܽܘܢ
ܠܫܰܘܬ݁ܳܦ݂ܽܘܬ݂ܳܐ
ܕ݁ܰܒ݂ܪܶܗ
ܝܶܫܽܘܥ
ܡܫܺܝܚܳܐ
ܡܳܪܰܢ܂</div>
<div type="v" n="10">ܒ݁ܳܥܶܐ
ܐ݈ܢܳܐ ܕ݁ܶܝܢ
ܡܶܢܟ݂ܽܘܢ
ܐܰܚܰܝ ܒ݁ܰܫܡܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ
ܕ݁ܬ݂ܶܗܘܶܐ
ܚܕ݂ܳܐ ܡܶܠܬ݂ܳܐ
ܠܟ݂ܽܠܟ݂ܽܘܢ
ܘܠܳܐ ܢܶܗܘܝܳܢ
ܒ݁ܟ݂ܽܘܢ
ܦ݁ܳܠܰܓ݂ܘܳܬ݂ܳܐ
ܐܶܠܳܐ
ܬ݁ܶܗܘܽܘܢ
ܓ݁ܡܺܝܪܺܝܢ
ܒ݁ܰܚܕ݂ܳܐ
ܬ݁ܰܪܥܺܝܬ݂ܳܐ
ܘܰܒ݂ܚܰܕ݂
ܪܶܥܝܳܢܳܐ܂</div>
<div type="v" n="11">ܫܠܰܚܘ ܠܺܝ
ܓ݁ܶܝܪ
ܥܠܰܝܟ݁ܽܘܢ
ܐܰܚܰܝ ܡܶܢ
ܒ݁ܶܝܬ݂
ܟ݁ܠܳܐܶܐ
ܕ݁ܚܶܪܝܳܢܶܐ
ܐܺܝܬ݂
ܒ݁ܰܝܢܳܬ݂ܟ݂ܽܘܢ܂</div>
<div type="v" n="12">ܗܳܕ݂ܶܐ
ܕ݁ܶܝܢ ܐܳܡܰܪ
ܐ݈ܢܳܐ ܕ݁ܺܐܝܬ݂
ܡܶܢܟ݂ܽܘܢ
ܕ݁ܳܐܡܰܪ ܐܶܢܳܐ
ܕ݁ܦ݁ܰܘܠܳܘܣ
ܐ݈ܢܳܐ ܘܺܐܝܬ݂
ܕ݁ܳܐܡܰܪ ܐܶܢܳܐ
ܕ݁ܰܐܦ݁ܳܠܳܘ
ܐ݈ܢܳܐ ܘܺܐܝܬ݂
ܕ݁ܳܐܡܰܪ ܐܶܢܳܐ
ܕ݁ܟ݂ܺܐܦ݂ܳܐ
ܐ݈ܢܳܐ ܘܺܐܝܬ݂
ܕ݁ܳܐܡܰܪ ܐܶܢܳܐ
ܕ݁ܰܡܫܺܝܚܳܐ
ܐ݈ܢܳܐ܂</div>
<div type="v" n="13">ܕ݁ܰܠܡܳܐ
ܐܶܬ݂ܦ݁ܰܠܰܓ݂
ܠܶܗ ܡܫܺܝܚܳܐ
ܐܰܘ ܠܡܳܐ
ܦ݁ܰܘܠܳܘܣ
ܐܶܙܕ݁ܩܶܦ݂ ܥܰܠ
ܐܰܦ݁ܰܝܟ݁ܽܘܢ
ܐܰܘ ܒ݁ܰܫܡܶܗ
ܕ݁ܦ݁ܰܘܠܳܘܣ
ܥܡܰܕ݁ܬ݁ܽܘܢ܂</div>
<div type="v" n="14">ܡܰܘܕ݁ܶܐ
ܐ݈ܢܳܐ ܠܰܐܠܳܗܝ
ܕ݁ܰܠܐ݈ܢܳܫ
ܡܶܢܟ݂ܽܘܢ ܠܳܐ
ܐܰܥܡܕ݂ܶܬ݂
ܐܶܠܳܐ
ܠܰܟ݁ܪܺܝܣܦ݁ܳܘܣ
ܘܰܠܓ݂ܰܐܺܝܳܘܣ܂</div>
<div type="v" n="15">ܕ݁ܠܳܐ
ܐ݈ܢܳܫ ܢܺܐܡܰܪ
ܕ݁ܰܒ݂ܫܶܡܝ
ܐܰܥܡܕ݂ܶܬ݂܂</div>
<div type="v" n="16">ܐܰܥܡܕ݂ܶܬ݂
ܕ݁ܶܝܢ ܐܳܦ݂
ܠܒ݂ܰܝܬ݁ܶܗ
ܕ݁ܶܐܣܛܶܦ݂ܰܢܰܐ
ܬ݁ܽܘܒ݂ ܕ݁ܶܝܢ
ܠܳܐ ܝܳܕ݂ܰܥ
ܐ݈ܢܳܐ ܐܶܢ
ܠܐ݈ܢܳܫ
ܐ݈ܚܪܺܝܢ
ܐܰܥܡܕ݂ܶܬ݂܂</div>
<div type="v" n="17">ܠܳܐ ܓ݁ܶܝܪ
ܫܰܕ݁ܪܰܢܝ
ܡܫܺܝܚܳܐ
ܠܡܰܥܡܳܕ݂ܽܘ
ܐܶܠܳܐ
ܠܰܡܣܰܒ݁ܳܪܽܘ
ܠܳܐ
ܒ݁ܚܶܟ݂ܡܰܬ݂
ܡܶܠܶܐ ܕ݁ܠܳܐ
ܢܶܣܬ݁ܰܪܰܩ
ܙܩܺܝܦ݂ܶܗ
ܕ݁ܰܡܫܺܝܚܳܐ܂</div>
<div type="v" n="18">ܡܶܠܬ݂ܳܐ
ܓ݁ܶܝܪ
ܕ݁ܰܙܩܺܝܦ݂ܳܐ
ܠܰܐܒ݂ܺܝܕ݂ܶܐ
ܫܳܛܝܽܘܬ݂ܳܐ
ܗ݈ܝ ܠܰܢ ܕ݁ܶܝܢ
ܠܰܐܝܠܶܝܢ
ܕ݁ܚܰܝܺܝܢܰܢ
ܚܰܝܠܳܐ ܗ݈ܝ
ܕ݁ܰܐܠܳܗܳܐ܂</div>
<div type="v" n="19">ܟ݁ܬ݂ܺܝܒ݂
ܓ݁ܶܝܪ
ܕ݁ܰܐܘܒ݁ܶܕ݂
ܚܶܟ݂ܡܬ݂ܳܐ
ܕ݁ܚܰܟ݁ܺܝܡܶܐ
ܘܶܐܓ݂ܠܽܘܙ
ܬ݁ܰܪܥܺܝܬ݂ܳܐ
ܕ݁ܣܰܟ݁ܽܘܠܬ݂ܳܢܶܐ܂</div>
<div type="v" n="20">ܐܰܝܟ݁ܳܐ
ܗܽܘ ܚܰܟ݁ܺܝܡܳܐ
ܐܰܘ ܐܰܝܟ݁ܳܐ
ܗܽܘ ܣܳܦ݂ܪܳܐ
ܐܰܘ ܐܰܝܟ݁ܳܐ
ܗܽܘ ܕ݁ܳܪܽܘܫܳܐ
ܕ݁ܥܳܠܡܳܐ
ܗܳܢܳܐ ܠܳܐ ܗܳܐ
ܐܰܫܛܝܳܗ
ܐܰܠܳܗܳܐ
ܚܶܟ݂ܡܬ݂ܶܗ
ܕ݁ܥܳܠܡܳܐ
ܗܳܢܳܐ܂</div>
<div type="v" n="21">ܡܶܛܽܠ
ܓ݁ܶܝܪ
ܕ݁ܰܒ݂ܚܶܟ݂ܡܬ݂ܶܗ
ܕ݁ܰܐܠܳܗܳܐ ܠܳܐ
ܝܺܕ݂ܰܥ ܥܳܠܡܳܐ
ܒ݁ܚܶܟ݂ܡܬ݂ܳܐ
ܠܰܐܠܳܗܳܐ
ܨܒ݂ܳܐ ܐܰܠܳܗܳܐ
ܕ݁ܰܒ݂ܫܳܛܝܽܘܬ݂ܳܐ
ܕ݁ܟ݂ܳܪܽܘܙܽܘܬ݂ܳܐ
ܢܰܚܶܐ
ܠܰܐܝܠܶܝܢ
ܕ݁ܰܡܗܰܝܡܢܺܝܢ܂</div>
<div type="v" n="22">ܡܶܛܽܠ
ܕ݁ܺܝܗܽܘܕ݂ܳܝܶܐ
ܐܳܬ݂ܘܳܬ݂ܳܐ
ܫܳܐܠܺܝܢ
ܘܰܐܪܡܳܝܶܐ
ܚܶܟ݂ܡܬ݂ܳܐ
ܒ݁ܳܥܶܝܢ܂</div>
<div type="v" n="23">ܚܢܰܢ
ܕ݁ܶܝܢ
ܡܰܟ݂ܪܙܺܝܢܰܢ
ܡܫܺܝܚܳܐ ܟ݁ܰܕ݂
ܙܩܺܝܦ݂
ܬ݁ܽܘܩܰܠܬ݁ܳܐ
ܠܺܝܗܽܘܕ݂ܳܝܶܐ
ܘܠܰܐܪܡܳܝܶܐ
ܫܳܛܝܽܘܬ݂ܳܐ܂</div>
<div type="v" n="24">ܠܗܳܢܽܘܢ
ܕ݁ܶܝܢ
ܕ݁ܰܩܪܶܝܢ
ܝܺܗܽܘܕ݂ܳܝܶܐ
ܘܰܐܪܡܳܝܶܐ
ܡܫܺܝܚܳܐ
ܚܰܝܠܳܐ
ܕ݁ܰܐܠܳܗܳܐ
ܘܚܶܟ݂ܡܬ݂ܳܐ
ܕ݁ܰܐܠܳܗܳܐ܂</div>
<div type="v" n="25">ܡܶܛܽܠ
ܕ݁ܫܳܛܝܽܘܬ݂ܶܗ
ܕ݁ܰܐܠܳܗܳܐ
ܚܰܟ݁ܺܝܡܳܐ ܗ݈ܝ
ܡܶܢ
ܒ݁ܢܰܝܢܳܫܳܐ
ܘܰܟ݂ܪܺܝܗܽܘܬ݂ܶܗ
ܕ݁ܰܐܠܳܗܳܐ
ܚܰܝܠܬ݂ܳܢܝܳܐ
ܗ݈ܝ ܡܶܢ ܒ݁ܢܰܝ
ܐ݈ܢܳܫܳܐ܂</div>
<div type="v" n="26">ܚܙܰܘ
ܓ݁ܶܝܪ ܐܳܦ݂
ܩܪܳܝܬ݁ܟ݂ܽܘܢ
ܐܰܚܰܝ ܕ݁ܠܳܐ
ܣܰܓ݁ܺܝܐܝܺܢ
ܒ݁ܟ݂ܽܘܢ
ܚܰܟ݁ܺܝܡܶܐ
ܒ݁ܰܒ݂ܣܰܪ ܘܠܳܐ
ܣܰܓ݁ܺܝܐܝܺܢ
ܒ݁ܟ݂ܽܘܢ
ܚܰܝܠܬ݂ܳܢܶܐ
ܘܠܳܐ
ܣܰܓ݁ܺܝܐܝܺܢ
ܒ݁ܟ݂ܽܘܢ ܒ݁ܢܰܝ
ܛܽܘܗܡܳܐ
ܪܰܒ݁ܳܐ܂</div>
<div type="v" n="27">ܐܶܠܳܐ
ܓ݁ܒ݂ܳܐ
ܐܰܠܳܗܳܐ
ܠܣܰܟ݂ܠܰܘܗ݈ܝ
ܕ݁ܥܳܠܡܳܐ
ܕ݁ܢܰܒ݂ܗܶܬ݂
ܠܚܰܟ݁ܺܝܡܶܐ
ܘܰܓ݂ܒ݂ܳܐ
ܟ݁ܪܺܝܗܰܘܗ݈ܝ
ܕ݁ܥܳܠܡܳܐ
ܕ݁ܢܰܒ݂ܗܶܬ݂
ܠܚܰܝܠܬ݂ܳܢܶܐ܂</div>
<div type="v" n="28">ܘܰܓ݂ܒ݂ܳܐ
ܠܰܐܝܠܶܝܢ
ܕ݁ܰܒ݂ܨܺܝܪ
ܛܽܘܗܡܗܽܘܢ
ܒ݁ܥܳܠܡܳܐ
ܘܰܠܡܰܣܠܰܝܳܐ
ܘܠܰܐܝܠܶܝܢ
ܕ݁ܠܰܝܬ݁
ܐܶܢܽܘܢ
ܕ݁ܰܢܒ݂ܰܛܶܠ
ܠܰܐܝܠܶܝܢ
ܕ݁ܺܐܝܬ݂ܰܝܗܽܘܢ܂</div>
<div type="v" n="29">ܕ݁ܠܳܐ
ܢܶܫܬ݁ܰܒ݂ܗܰܪ
ܟ݁ܽܠ ܒ݁ܣܰܪ
ܩܕ݂ܳܡܰܘܗ݈ܝ܂</div>
<div type="v" n="30">ܐܳܦ݂
ܐܰܢ݈ܬ݁ܽܘܢ
ܕ݁ܶܝܢ ܡܶܢܶܗ
ܐܰܢ݈ܬ݁ܽܘܢ
ܒ݁ܝܶܫܽܘܥ
ܡܫܺܝܚܳܐ ܗܰܘ
ܕ݁ܰܗܘܳܐ ܠܰܢ
ܚܶܟ݂ܡܬ݂ܳܐ ܡܶܢ
ܐܰܠܳܗܳܐ
ܘܙܰܕ݁ܺܝܩܽܘܬ݂ܳܐ
ܘܩܰܕ݁ܺܝܫܽܘܬ݂ܳܐ
ܘܦ݂ܽܘܪܩܳܢܳܐ܂</div>
<div type="v" n="31">ܐܰܝܟ݂
ܕ݁ܰܟ݂ܬ݂ܺܝܒ݂
ܕ݁ܡܰܢ
ܕ݁ܡܶܫܬ݁ܰܒ݂ܗܰܪ
ܒ݁ܡܳܪܝܳܐ
ܢܶܫܬ݁ܰܒ݂ܗܰܪ܂</div>
</div>
<div type="ch" n="2">
<div type="title" n="title"> ܀
ܕܩܘܪ̈ܢܬܝܐ
ܩܕܡܝܬܐ ܒܒ </div>
<div type="v" n="1">ܘܶܐܢܳܐ
ܐܰܚܰܝ ܟ݁ܰܕ݂
ܐܶܬ݂ܺܝܬ݂
ܠܘܳܬ݂ܟ݂ܽܘܢ
ܠܳܐ
ܒ݁ܡܰܡܠ݈ܠܳܐ
ܪܰܘܪܒ݂ܳܐ
ܐܳܦ݂ܠܳܐ
ܒ݁ܚܶܟ݂ܡܬ݂ܳܐ
ܣܰܒ݁ܰܪܬ݁ܟ݂ܽܘܢ
ܐ݈ܪܳܙܶܗ
ܕ݁ܰܐܠܳܗܳܐ܂</div>
<div type="v" n="2">ܘܠܳܐ
ܕ݁ܳܢܶܬ݂
ܢܰܦ݂ܫܝ
ܒ݁ܰܝܢܳܬ݂ܟ݂ܽܘܢ
ܐܰܝܟ݂
ܕ݁ܡܶܕ݁ܶܡ
ܝܳܕ݂ܰܥ ܐ݈ܢܳܐ
ܐܶܠܳܐ ܐܶܢ
ܠܝܶܫܽܘܥ
ܡܫܺܝܚܳܐ ܐܳܦ݂
ܠܶܗ ܟ݁ܰܕ݂
ܙܩܺܝܦ݂܂</div>
<div type="v" n="3">ܘܶܐܢܳܐ
ܒ݁ܕ݂ܶܚܠܬ݂ܳܐ
ܣܰܓ݁ܺܝܐܬ݂ܳܐ
ܘܒ݂ܰܪܬ݂ܺܝܬ݂ܳܐ
ܗܘܺܝܬ݂
ܠܘܳܬ݂ܟ݂ܽܘܢ܂</div>
<div type="v" n="4">ܘܡܶܠܰܬ݂ܝ
ܘܟ݂ܳܪܽܘܙܽܘܬ݂ܝ
ܠܳܐ ܗܘܳܬ݂
ܒ݁ܰܡܦ݁ܺܝܣܳܢܽܘܬ݂ܳܐ
ܕ݁ܡܶܠܶܐ
ܕ݁ܚܶܟ݂ܡܬ݂ܳܐ
ܐܶܠܳܐ
ܒ݁ܬ݂ܰܚܘܺܝܬ݂ܳܐ
ܕ݁ܪܽܘܚܳܐ
ܘܰܕ݂ܚܰܝܠܳܐ܂</div>
<div type="v" n="5">ܕ݁ܠܳܐ
ܬ݁ܶܗܘܶܐ
ܗܰܝܡܳܢܽܘܬ݂ܟ݂ܽܘܢ
ܒ݁ܚܶܟ݂ܡܬ݂ܳܐ
ܕ݁ܰܒ݂ܢܰܝܢܳܫܳܐ
ܐܶܠܳܐ
ܒ݁ܚܰܝܠܳܐ
ܕ݁ܰܐܠܳܗܳܐ܂</div>
<div type="v" n="6">ܚܶܟ݂ܡܬ݂ܳܐ
ܕ݁ܶܝܢ
ܡܡܰܠܠܺܝܢܰܢ
ܒ݁ܰܓ݂ܡܺܝܪܶܐ
ܚܶܟ݂ܡܬ݂ܳܐ ܠܳܐ
ܕ݁ܗܳܢܳܐ
ܥܳܠܡܳܐ
ܐܳܦ݂ܠܳܐ
ܕ݁ܫܰܠܺܝܛܳܢܰܘܗ݈ܝ
ܕ݁ܥܳܠܡܳܐ
ܗܳܢܳܐ
ܕ݁ܡܶܬ݂ܒ݁ܰܛܠܺܝܢ܂</div>
<div type="v" n="7">ܐܶܠܳܐ
ܡܡܰܠܠܺܝܢܰܢ
ܚܶܟ݂ܡܬ݂ܳܐ
ܕ݁ܰܐܠܳܗܳܐ
ܒ݁ܐ݈ܪܳܙ ܗܳܝ
ܕ݁ܰܡܟ݂ܰܣܝܳܐ
ܗ݈ܘܳܬ݂
ܘܩܰܕ݁ܶܡ ܗ݈ܘܳܐ
ܦ݁ܰܪܫܳܗ
ܐܰܠܳܗܳܐ ܡܶܢ
ܩܕ݂ܳܡ ܥܳܠܡܶܐ
ܠܫܽܘܒ݂ܚܳܐ
ܕ݁ܺܝܠܰܢ܂</div>
<div type="v" n="8">ܗܳܝ ܕ݁ܚܰܕ݂
ܡܶܢ
ܫܰܠܺܝܛܳܢܶܐ
ܕ݁ܥܳܠܡܳܐ
ܗܳܢܳܐ ܠܳܐ
ܝܰܕ݂ܥܳܗ ܐܶܠܽܘ
ܓ݁ܶܝܪ
ܝܰܕ݂ܥܽܘܗ ܠܰܘ
ܠܡܳܪܳܗ
ܕ݁ܬ݂ܶܫܒ݁ܽܘܚܬ݁ܳܐ
ܙܳܩܦ݁ܺܝܢ
ܗ݈ܘܰܘ܂</div>
<div type="v" n="9">ܐܶܠܳܐ
ܐܰܝܟ݂
ܕ݁ܰܟ݂ܬ݂ܺܝܒ݂
ܕ݁ܥܰܝܢܳܐ ܠܳܐ
ܚܙܳܬ݂
ܘܶܐܕ݂ܢܳܐ ܠܳܐ
ܫܶܡܥܰܬ݂ ܘܥܰܠ
ܠܶܒ݁ܳܐ
ܕ݁ܒ݂ܰܪܢܳܫܳܐ
ܠܳܐ ܣܠܶܩ
ܡܶܕ݁ܶܡ
ܕ݁ܛܰܝܶܒ݂
ܐܰܠܳܗܳܐ
ܠܰܐܝܠܶܝܢ
ܕ݁ܪܳܚܡܺܝܢ
ܠܶܗ܂</div>
<div type="v" n="10">ܠܰܢ ܕ݁ܶܝܢ
ܓ݁ܰܠܳܐ
ܐܰܠܳܗܳܐ
ܒ݁ܪܽܘܚܶܗ
ܪܽܘܚܳܐ ܓ݁ܶܝܪ
ܟ݁ܽܠܡܶܕ݁ܶܡ
ܒ݁ܳܨܝܳܐ ܐܳܦ݂
ܥܽܘܡܩܰܘܗ݈ܝ
ܕ݁ܰܐܠܳܗܳܐ܂</div>
<div type="v" n="11">ܐܰܝܢܳܐ
ܗܽܘ ܓ݁ܶܝܪ
ܒ݁ܰܪܢܳܫܳܐ
ܕ݁ܝܳܕ݂ܰܥ
ܕ݁ܰܒ݂ܒ݂ܰܪܢܳܫܳܐ
ܐܶܠܳܐ ܐܶܢ
ܪܽܘܚܳܐ ܕ݁ܒ݂ܰܪ
ܐ݈ܢܳܫܳܐ
ܕ݁ܒ݂ܶܗ
ܗܳܟ݂ܰܢܳܐ ܐܳܦ݂
ܕ݁ܒ݂ܰܐܠܳܗܳܐ
ܐ݈ܢܳܫ ܠܳܐ
ܝܳܕ݂ܰܥ ܐܶܠܳܐ
ܐܶܢ ܪܽܘܚܶܗ
ܕ݁ܰܐܠܳܗܳܐ܂</div>
<div type="v" n="12">ܚܢܰܢ
ܕ݁ܶܝܢ ܠܳܐ
ܗ݈ܘܳܐ ܪܽܘܚܳܐ
ܕ݁ܥܳܠܡܳܐ
ܢܣܰܒ݂ܢ ܐܶܠܳܐ
ܪܽܘܚܳܐ ܕ݁ܡܶܢ
ܐܰܠܳܗܳܐ
ܕ݁ܢܶܕ݁ܰܥ
ܡܰܘܗܒ݂ܳܬ݂ܳܐ
ܕ݁ܡܶܢ ܐܰܠܳܗܳܐ
ܐܶܬ݂ܺܝܗܶܒ݂
ܠܰܢ܂</div>
<div type="v" n="13">ܐܰܝܠܶܝܢ
ܕ݁ܳܐܦ݂
ܡܡܰܠܠܺܝܢܰܢ
ܠܳܐ ܗ݈ܘܳܐ
ܒ݁ܝܽܘܠܦ݁ܳܢܳܐ
ܕ݁ܡܶܠܶܐ
ܕ݁ܚܶܟ݂ܡܬ݂ܳܐ
ܕ݁ܰܒ݂ܢܰܝܢܳܫܳܐ
ܐܶܠܳܐ
ܒ݁ܝܽܘܠܦ݁ܳܢܳܐ
ܕ݁ܪܽܘܚܳܐ
ܘܰܠܪܽܘܚܳܢܶܐ
ܪܽܘܚܳܢܝܳܬ݂ܳܐ
ܡܦ݂ܰܚܡܺܝܢܰܢ܂</div>
<div type="v" n="14">ܒ݁ܰܪܢܳܫܳܐ
ܓ݁ܶܝܪ
ܕ݁ܒ݂ܰܢܦ݂ܶܫ
ܗ݈ܽܘ ܠܳܐ
ܡܩܰܒ݁ܶܠ
ܪܽܘܚܳܢܝܳܬ݂ܳܐ
ܫܳܛܝܽܘܬ݂ܳܐ
ܐܶܢܶܝܢ ܓ݁ܶܝܪ
ܠܶܗ ܘܠܳܐ
ܡܶܫܟ݁ܰܚ
ܕ݁ܢܶܕ݁ܰܥ
ܕ݁ܰܒ݂ܪܽܘܚ
ܡܶܬ݁ܕ݂ܺܝܢ܂</div>
<div type="v" n="15">ܪܽܘܚܳܢܳܐ
ܕ݁ܶܝܢ ܟ݁ܽܠ
ܡܶܕ݁ܶܡ ܕ݁ܳܐܶܢ
ܘܗܽܘ ܡܶܢ
ܐ݈ܢܳܫ ܠܳܐ
ܡܶܬ݁ܕ݂ܺܝܢ܂</div>
<div type="v" n="16">ܡܰܢܽܘ
ܓ݁ܶܝܪ ܝܺܕ݂ܰܥ
ܪܶܥܝܳܢܶܗ
ܕ݁ܡܳܪܝܳܐ
ܕ݁ܢܰܠܦ݂ܺܝܘܗ݈ܝ
ܠܰܢ ܕ݁ܶܝܢ
ܪܶܥܝܳܢܳܐ
ܕ݁ܰܡܫܺܝܚܳܐ
ܐܺܝܬ݂ ܠܰܢ܂</div>
</div>
<div type="ch" n="3">
<div type="title" n="title"> ܀
ܕܩܘܪ̈ܢܬܝܐ
ܩܕܡܝܬܐ ܓܓ </div>
<div type="v" n="1">ܘܶܐܢܳܐ
ܐܰܚܰܝ ܠܳܐ
ܐܶܫܟ݁ܚܶܬ݂
ܕ݁ܶܐܡܰܠܶܠ
ܥܰܡܟ݂ܽܘܢ
ܐܰܝܟ݂ ܕ݁ܥܰܡ
ܪܽܘܚܳܢܶܐ
ܐܶܠܳܐ ܐܰܝܟ݂
ܕ݁ܥܰܡ
ܦ݁ܰܓ݂ܪܳܢܶܐ
ܘܰܐܝܟ݂
ܕ݁ܰܠܝܰܠܽܘܕ݂ܶܐ
ܒ݁ܰܡܫܺܝܚܳܐ܂</div>
<div type="v" n="2">ܚܰܠܒ݂ܳܐ
ܐܰܫܩܺܝܬ݂ܟ݂ܽܘܢ
ܘܠܳܐ ܝܶܗܒ݁ܶܬ݂
ܠܟ݂ܽܘܢ
ܡܶܐܟ݂ܽܘܠܬ݁ܳܐ
ܠܳܐ ܓ݁ܶܝܪ
ܥܕ݂ܰܟ݁ܺܝܠ
ܡܶܫܟ݁ܚܺܝܢ
ܗ݈ܘܰܝܬ݁ܽܘܢ
ܐܶܠܳܐ ܐܳܦ݂ܠܳܐ
ܗܳܫܳܐ
ܡܶܫܟ݁ܚܺܝܢ
ܐܢ݈ܬ݁ܽܘܢ܂</div>
<div type="v" n="3">ܥܕ݂ܰܟ݁ܺܝܠ
ܓ݁ܶܝܪ
ܒ݁ܰܒ݂ܣܰܪ
ܐܰܢ݈ܬ݁ܽܘܢ
ܐܰܝܟ݁ܳܐ ܓ݁ܶܝܪ
ܕ݁ܺܐܝܬ݂
ܒ݁ܟ݂ܽܘܢ
ܚܣܳܡܳܐ
ܘܚܶܪܝܳܢܳܐ
ܘܦ݂ܳܠܰܓ݂ܘܳܬ݂ܳܐ
ܠܳܐ ܗܳܐ
ܦ݁ܰܓ݂ܪܳܢܶܐ
ܐܢ݈ܬ݁ܽܘܢ
ܘܒ݂ܰܒ݂ܣܰܪ
ܡܗܰܠܟ݂ܺܝܢ
ܐܢ݈ܬ݁ܽܘܢ܂</div>
<div type="v" n="4">ܡܳܐ
ܕ݁ܳܐܡܰܪ ܓ݁ܶܝܪ
ܐ݈ܢܳܫ ܐ݈ܢܳܫ
ܡܶܢܟ݂ܽܘܢ
ܐܶܢܳܐ
ܕ݁ܦ݁ܰܘܠܳܘܣ
ܐ݈ܢܳܐ
ܘܰܐ݈ܚܪܺܢܳܐ
ܐܳܡܰܪ ܐ݈ܢܳܐ
ܕ݁ܰܐܦ݁ܳܠܳܘ
ܐ݈ܢܳܐ ܠܳܐ ܗܳܐ
ܦ݁ܰܓ݂ܪܳܢܶܐ
ܐܢ݈ܬ݁ܽܘܢ܂</div>
<div type="v" n="5">ܡܰܢܽܘ
ܓ݁ܶܝܪ
ܦ݁ܰܘܠܳܘܣ ܐܰܘ
ܡܰܢܽܘ
ܐܰܦ݁ܳܠܳܘ
ܐܶܠܳܐ
ܡܫܰܡܫܳܢܶܐ
ܕ݁ܒ݂ܺܐܝܕ݂ܰܝܗܽܘܢ
ܗܰܝܡܶܢܬ݁ܽܘܢ
ܘܐ݈ܢܳܫ ܐ݈ܢܳܫ
ܐܰܝܟ݂
ܕ݁ܝܰܗ݈ܒ݂ ܠܶܗ
ܡܳܪܝܳܐ܂</div>
<div type="v" n="6">ܐܶܢܳܐ
ܢܶܨܒ݁ܶܬ݂
ܘܰܐܦ݁ܳܠܳܘ
ܐܰܫܩܺܝ ܐܶܠܳܐ
ܐܰܠܳܗܳܐ
ܪܰܒ݁ܺܝ܂</div>
<div type="v" n="7">ܠܳܐ
ܗܳܟ݂ܺܝܠ ܗܰܘ
ܕ݁ܢܳܨܶܒ݂
ܐܺܝܬ݂ܰܘܗ݈ܝ
ܡܶܕ݁ܶܡ ܘܠܳܐ
ܗܰܘ ܕ݁ܡܰܫܩܶܐ
ܐܶܠܳܐ ܐܰܠܳܗܳܐ
ܕ݁ܰܡܪܰܒ݁ܶܐ܂</div>
<div type="v" n="8">ܡܰܢ
ܕ݁ܢܳܨܶܒ݂
ܕ݁ܶܝܢ ܘܡܰܢ
ܕ݁ܡܰܫܩܶܐ ܚܰܕ݂
ܐܶܢܽܘܢ ܘܐ݈ܢܳܫ
ܐܰܝܟ݂ ܥܰܡܠܶܗ
ܐܰܓ݂ܪܶܗ
ܡܩܰܒ݁ܶܠ܂</div>
<div type="v" n="9">ܥܰܡ
ܐܰܠܳܗܳܐ ܓ݁ܶܝܪ
ܦ݁ܳܠܚܺܝܢܰܢ
ܘܦ݂ܽܘܠܚܳܢܳܐ
ܕ݁ܰܐܠܳܗܳܐ
ܘܒ݂ܶܢܝܳܢܳܐ
ܕ݁ܰܐܠܳܗܳܐ
ܐܰܢ݈ܬ݁ܽܘܢ
ܐܶܢܽܘܢ܂</div>
<div type="v" n="10">ܘܰܐܝܟ݂
ܛܰܝܒ݁ܽܘܬ݂ܳܐ
ܕ݁ܰܐܠܳܗܳܐ
ܕ݁ܶܐܬ݂ܝܰܗܒ݁ܰܬ݂
ܠܺܝ ܣܳܡܶܬ݂
ܫܶܬ݂ܶܐܣܬ݁ܳܐ
ܐܰܝܟ݂
ܐܰܪܕ݁ܺܟ݂ܠܳܐ
ܚܰܟ݁ܺܝܡܳܐ
ܐ݈ܚܪܺܢܳܐ
ܕ݁ܶܝܢ ܥܠܶܝܗ
ܒ݁ܳܢܶܐ
ܟ݁ܽܠܢܳܫ ܕ݁ܶܝܢ
ܢܶܚܙܶܐ
ܐܰܝܟ݁ܰܢ
ܒ݁ܳܢܶܐ
ܥܠܶܝܗ܂</div>
<div type="v" n="11">ܫܶܬ݂ܶܐܣܬ݁ܳܐ
ܓ݁ܶܝܪ
ܐ݈ܚܪܺܬ݂ܳܐ
ܣܛܰܪ ܡܶܢ
ܗܳܕ݂ܶܐ
ܕ݁ܣܺܝܡܳܐ
ܐ݈ܢܳܫ ܠܳܐ
ܡܶܫܟ݁ܰܚ
ܠܰܡܣܳܡ
ܕ݁ܺܐܝܬ݂ܶܝܗ
ܝܶܫܽܘܥ
ܡܫܺܝܚܳܐ܂</div>
<div type="v" n="12">ܘܶܐܢ
ܐ݈ܢܳܫ ܕ݁ܶܝܢ
ܒ݁ܳܢܶܐ ܥܰܠ
ܗܳܕ݂ܶܐ
ܫܶܬ݂ܶܐܣܬ݁ܳܐ
ܕ݁ܰܗܒ݂ܳܐ ܐܰܘ
ܣܺܐܡܳܐ ܐܰܘ
ܟ݁ܺܐܦ݂ܶܐ
ܝܰܩܺܝܪܳܬ݂ܳܐ
ܐܰܘ ܩܰܝܣܶܐ
ܐܰܘ ܥܡܺܝܪܳܐ
ܐܰܘ
ܚܰܒ݁ܬ݂ܳܐ܂</div>
<div type="v" n="13">ܥܒ݂ܳܕ݂ܳܐ
ܕ݁ܟ݂ܽܠܢܳܫ
ܡܶܬ݂ܓ݁ܠܶܐ
ܝܰܘܡܳܐ ܓ݁ܶܝܪ
ܗܰܘ ܓ݁ܳܠܶܐ
ܠܶܗ ܡܶܛܽܠ
ܕ݁ܰܒ݂ܢܽܘܪܳܐ
ܡܶܬ݂ܓ݁ܠܶܐ
ܘܰܥܒ݂ܳܕ݂ܶܗ
ܕ݁ܟ݂ܽܠܢܳܫ
ܐܰܝܟ݁ܰܢܳܐ
ܐܺܝܬ݂ܰܘܗ݈ܝ
ܢܽܘܪܳܐ
ܬ݁ܶܦ݂ܪܫܺܝܘܗ݈ܝ܂</div>
<div type="v" n="14">ܘܰܐܝܢܳܐ
ܕ݁ܰܢܩܰܘܶܐ
ܥܒ݂ܳܕ݂ܶܗ ܗܰܘ
ܕ݁ܒ݂ܳܢܶܐ
ܐܰܓ݂ܪܶܗ
ܢܩܰܒ݁ܶܠ܂</div>
<div type="v" n="15">ܘܰܐܝܢܳܐ
ܕ݁ܰܥܒ݂ܳܕ݂ܶܗ
ܢܺܐܩܰܕ݂
ܢܶܚܣܰܪ ܗܽܘ
ܕ݁ܶܝܢ
ܢܶܫܬ݁ܰܘܙܰܒ݂
ܗܳܟ݂ܰܢܳܐ
ܕ݁ܶܝܢ ܐܰܝܟ݂
ܕ݁ܡܶܢ
ܢܽܘܪܳܐ܂</div>
<div type="v" n="16">ܠܳܐ
ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܗܰܝܟ݁ܠܶܗ
ܐܰܢ݈ܬ݁ܽܘܢ
ܕ݁ܰܐܠܳܗܳܐ
ܘܪܽܘܚܶܗ
ܕ݁ܰܐܠܳܗܳܐ
ܥܳܡܪܳܐ
ܒ݁ܟ݂ܽܘܢ܂</div>
<div type="v" n="17">ܘܡܰܢ
ܕ݁ܰܡܚܰܒ݁ܶܠ
ܗܰܝܟ݁ܠܶܗ
ܕ݁ܰܐܠܳܗܳܐ
ܡܚܰܒ݁ܶܠ ܠܶܗ
ܐܰܠܳܗܳܐ
ܗܰܝܟ݁ܠܶܗ
ܓ݁ܶܝܪ
ܕ݁ܰܐܠܳܗܳܐ
ܩܰܕ݁ܺܝܫ ܗ݈ܽܘ
ܕ݁ܰܐܢ݈ܬ݁ܽܘܢ
ܐܶܢܽܘܢ܂</div>
<div type="v" n="18">ܐ݈ܢܳܫ ܠܳܐ
ܢܰܛܥܶܐ
ܢܰܦ݂ܫܶܗ ܡܰܢ
ܕ݁ܣܳܒ݂ܰܪ
ܒ݁ܟ݂ܽܘܢ
ܕ݁ܚܰܟ݁ܺܝܡ
ܗ݈ܽܘ ܒ݁ܥܳܠܡܳܐ
ܗܳܢܳܐ ܢܶܗܘܶܐ
ܠܶܗ ܣܰܟ݂ܠܳܐ
ܕ݁ܢܶܗܘܶܐ
ܚܰܟ݁ܺܝܡܳܐ܂</div>
<div type="v" n="19">ܚܶܟ݂ܡܬ݂ܶܗ
ܓ݁ܶܝܪ
ܕ݁ܥܳܠܡܳܐ
ܗܳܢܳܐ
ܠܶܠܽܘܬ݂ܳܐ ܗ݈ܝ
ܠܘܳܬ݂ ܐܰܠܳܗܳܐ
ܟ݁ܬ݂ܺܝܒ݂ ܗ݈ܽܘ
ܓ݁ܶܝܪ
ܕ݁ܳܐܚܶܕ݂
ܚܰܟ݁ܺܝܡܶܐ
ܒ݁ܚܳܪܥܽܘܬ݂ܗܽܘܢ܂</div>
<div type="v" n="20">ܘܬ݂ܽܘܒ݂
ܡܳܪܝܳܐ ܝܳܕ݂ܰܥ
ܡܰܚܫܒ݂ܳܬ݂ܗܽܘܢ
ܕ݁ܚܰܟ݁ܺܝܡܶܐ
ܕ݁ܰܣܪܺܝܩܳܢ
ܐܶܢܶܝܢ܂</div>
<div type="v" n="21">ܡܶܛܽܠ
ܗܳܢܳܐ ܠܳܐ
ܐ݈ܢܳܫ
ܢܶܫܬ݁ܰܒ݂ܗܰܪ
ܒ݁ܰܒ݂ܢܰܝܢܳܫܳܐ
ܟ݁ܽܠܡܶܕ݁ܶܡ
ܓ݁ܶܝܪ
ܕ݁ܺܝܠܟ݂ܽܘܢ
ܗ݈ܽܘ܂</div>
<div type="v" n="22">ܐܶܢ
ܦ݁ܰܘܠܳܘܣ ܘܶܐܢ
ܐܰܦ݁ܳܠܳܘ ܘܶܐܢ
ܟ݁ܺܐܦ݂ܳܐ ܘܶܐܢ
ܥܳܠܡܳܐ ܘܶܐܢ
ܚܰܝܶܐ ܘܶܐܢ
ܡܰܘܬ݁ܳܐ ܘܶܐܢ
ܕ݁ܩܳܝܡܳܢ ܘܶܐܢ
ܕ݁ܰܥܬ݂ܺܝܕ݂ܳܢ
ܟ݁ܽܠ ܡܶܕ݁ܶܡ
ܕ݁ܺܝܠܟ݂ܽܘܢ
ܗ݈ܽܘ܂</div>
<div type="v" n="23">ܘܰܐܢ݈ܬ݁ܽܘܢ
ܕ݁ܰܡܫܺܝܚܳܐ
ܘܰܡܫܺܝܚܳܐ
ܕ݁ܰܐܠܳܗܳܐ܂</div>
</div>
<div type="ch" n="4">
<div type="title" n="title"> ܀
ܕܩܘܪ̈ܢܬܝܐ
ܩܕܡܝܬܐ ܕܕ </div>
<div type="v" n="1">ܗܳܟ݂ܰܢܳܐ
ܗܘܰܝܢ
ܚܫܺܝܒ݂ܺܝܢ
ܠܟ݂ܽܘܢ ܐܰܝܟ݂
ܡܫܰܡܫܳܢܶܐ
ܕ݁ܰܡܫܺܝܚܳܐ
ܘܪܰܒ݁ܰܝ
ܒ݁ܳܬ݁ܶܐ
ܕ݁ܐ݈ܪܳܙܰܘܗ݈ܝ
ܕ݁ܰܐܠܳܗܳܐ܂</div>
<div type="v" n="2">ܗܳܪܟ݁ܳܐ
ܡܶܟ݁ܺܝܠ
ܡܶܬ݂ܒ݁ܥܶܐ
ܒ݁ܪܰܒ݁ܰܝ
ܒ݁ܳܬ݁ܶܐ
ܕ݁ܐ݈ܢܳܫ ܟ݁ܰܕ݂
ܡܗܰܝܡܰܢ
ܢܶܫܬ݁ܟ݂ܰܚ܂</div>
<div type="v" n="3">ܠܺܝ ܕ݁ܶܝܢ
ܗܳܕ݂ܶܐ
ܒ݁ܨܺܝܪܽܘܬ݂ܳܐ
ܗ݈ܝ ܠܺܝ
ܕ݁ܡܶܢܟ݂ܽܘܢ
ܐܶܬ݁ܕ݂ܺܝܢ ܐܰܘ
ܡܶܢ ܟ݁ܽܠ ܒ݁ܰܪ
ܐ݈ܢܳܫ ܐܶܠܳܐ
ܐܳܦ݂ܠܳܐ ܐܶܢܳܐ
ܢܰܦ݂ܫܝ ܕ݁ܳܐܶܢ
ܐ݈ܢܳܐ܂</div>
<div type="v" n="4">ܠܳܐ ܓ݁ܶܝܪ
ܡܶܕ݁ܶܡ
ܒ݁ܢܰܦ݂ܫܝ
ܚܫܺܝܫ ܐ݈ܢܳܐ
ܐܶܠܳܐ ܠܰܘ
ܒ݁ܗܳܕ݂ܶܐ
ܐܶܙܕ݁ܰܕ݁ܩܶܬ݂
ܕ݁ܰܝܳܢܝ ܓ݁ܶܝܪ
ܡܳܪܝܳܐ ܗܽܘ܂</div>
<div type="v" n="5">ܡܶܛܽܠ
ܗܳܢܳܐ ܠܳܐ ܡܶܢ
ܩܕ݂ܳܡ ܙܰܒ݂ܢܳܐ
ܬ݁ܶܗܘܽܘܢ
ܕ݁ܳܝܢܺܝܢ
ܥܕ݂ܰܡܳܐ
ܕ݁ܢܺܐܬ݂ܶܐ
ܡܳܪܝܳܐ ܗܰܘ
ܕ݁ܡܰܢܗܰܪ
ܟ݁ܰܣܝܳܬ݂ܶܗ
ܕ݁ܚܶܫܽܘܟ݂ܳܐ
ܘܓ݂ܳܠܶܐ
ܡܰܚܫܒ݂ܳܬ݂ܗܽܘܢ
ܕ݁ܠܶܒ݁ܰܘܳܬ݂ܳܐ
ܘܗܳܝܕ݁ܶܝܢ
ܢܶܗܘܶܐ
ܫܽܘܒ݂ܚܳܐ
ܠܐ݈ܢܳܫ ܐ݈ܢܳܫ
ܡܶܢ ܐܰܠܳܗܳܐ܂</div>
<div type="v" n="6">ܗܳܠܶܝܢ
ܕ݁ܶܝܢ ܐܰܚܰܝ
ܡܶܛܽܠܳܬ݂ܟ݂ܽܘܢ
ܗ݈ܽܘ ܣܳܡܶܬ݂
ܥܰܠ
ܦ݁ܰܪܨܽܘܦ݁ܳܐ
ܕ݁ܺܝܠܝ
ܘܕ݂ܰܐܦ݁ܳܠܳܘ
ܕ݁ܒ݂ܰܢ
ܬ݁ܺܐܠܦ݁ܽܘܢ
ܕ݁ܠܳܐ
ܬ݁ܶܬ݂ܪܰܥܽܘܢ
ܝܰܬ݁ܺܝܪ ܡܶܢ
ܡܳܐ
ܕ݁ܰܟ݂ܬ݂ܺܝܒ݂
ܘܐ݈ܢܳܫ ܥܰܠ
ܚܰܒ݂ܪܶܗ ܠܳܐ
ܢܶܬ݁ܪܺܝܡ
ܡܶܛܽܠ ܐ݈ܢܳܫ܂</div>
<div type="v" n="7">ܡܰܢܽܘ
ܓ݁ܶܝܪ ܒ݁ܨܳܟ݂
ܐܰܘ ܡܳܢܳܐ
ܐܺܝܬ݂ ܠܳܟ݂
ܕ݁ܠܳܐ ܢܣܰܒ݂ܬ݁
ܘܶܐܢ ܢܣܰܒ݂ܬ݁
ܠܡܳܢܳܐ
ܡܶܫܬ݁ܰܒ݂ܗܰܪ
ܐܰܢ݈ܬ݁ ܐܰܝܟ݂
ܗܰܘ ܕ݁ܠܳܐ
ܢܣܰܒ݂ܬ݁܂</div>
<div type="v" n="8">ܡܶܢ
ܟ݁ܰܕ݁ܽܘ
ܣܒ݂ܰܥܬ݁ܽܘܢ
ܠܟ݂ܽܘܢ
ܘܰܥܬ݂ܰܪܬ݁ܽܘܢ
ܘܒ݂ܶܠܥܳܕ݂ܰܝܢ
ܐܰܡܠܶܟ݂ܬ݁ܽܘܢ
ܐܶܫܬ݁ܽܘܦ݂
ܕ݁ܶܝܢ
ܐܰܡܠܶܟ݂ܬ݁ܽܘܢ
ܕ݁ܳܐܦ݂ ܚܢܰܢ
ܢܰܡܠܶܟ݂
ܥܰܡܟ݂ܽܘܢ܂</div>
<div type="v" n="9">ܣܳܒ݂ܰܪ
ܐ݈ܢܳܐ ܓ݁ܶܝܪ
ܕ݁ܠܰܢ
ܠܰܫܠܺܝܚܶܐ
ܐ݈ܚܪܳܝܶܐ ܗ݈ܘ
ܣܳܡܰܢ ܐܰܠܳܗܳܐ
ܐܰܝܟ݂
ܕ݁ܰܠܡܰܘܬ݁ܳܐ
ܕ݁ܰܗܘܰܝܢ
ܬ݁ܶܐܰܛܪܳܘܢ
ܠܥܳܠܡܳܐ
ܘܰܠܡܰܠܰܐܟ݂ܶܐ
ܘܠܰܒ݂ܢܰܝܢܳܫܳܐ܂</div>
<div type="v" n="10">ܚܢܰܢ
ܫܳܛܰܝܳܐ ܡܶܛܽܠ
ܡܫܺܝܚܳܐ
ܐܰܢ݈ܬ݁ܽܘܢ
ܕ݁ܶܝܢ
ܚܰܟ݁ܺܝܡܶܐ
ܒ݁ܰܡܫܺܝܚܳܐ
ܚܢܰܢ ܟ݁ܪܺܝܗܶܐ
ܘܰܐܢ݈ܬ݁ܽܘܢ
ܚܰܝܠܬ݂ܳܢܶܐ
ܐܰܢ݈ܬ݁ܽܘܢ
ܡܶܫܬ݁ܰܒ݁ܚܺܝܢ
ܘܰܚܢܰܢ
ܡܶܨܛܰܥܪܺܝܢ܂</div>
<div type="v" n="11">ܥܕ݂ܰܡܳܐ
ܠܗܳܕ݂ܶܐ
ܫܳܥܬ݂ܳܐ
ܟ݁ܰܦ݂ܢܺܝܢܰܢ
ܘܰܨܗܶܝܢܰܢ
ܘܥܰܪܛܶܠܳܝܺܝܢܰܢ
ܘܡܶܬ݂ܩܰܦ݁ܚܺܝܢܰܢ
ܘܒ݂ܶܝܬ݂
ܩܝܳܡܳܐ ܠܰܝܬ݁
ܠܰܢ܂</div>
<div type="v" n="12">ܘܠܳܐܶܝܢܰܢ
ܟ݁ܰܕ݂
ܦ݁ܳܠܚܺܝܢܰܢ
ܒ݁ܺܐܝܕ݂ܰܝܢ
ܡܨܰܥܪܺܝܢ ܠܰܢ
ܘܰܡܒ݂ܰܪܟ݂ܺܝܢܰܢ
ܪܳܕ݂ܦ݁ܺܝܢ ܠܰܢ
ܘܰܡܣܰܝܒ݁ܪܺܝܢܰܢ܂</div>
<div type="v" n="13">ܡܨܰܚܶܝܢ
ܠܰܢ
ܘܒ݂ܳܥܶܝܢܰܢ
ܡܶܢܗܽܘܢ ܐܰܝܟ݂
ܢܦ݂ܳܬ݂ܳܐ
ܕ݁ܥܳܠܡܳܐ
ܗܘܰܝܢ
ܘܟ݂ܽܘܦ݁ܳܪܳܐ
ܕ݁ܟ݂ܽܠܢܳܫ
ܥܕ݂ܰܡܳܐ
ܠܗܳܫܳܐ܂</div>
<div type="v" n="14">ܠܳܐ ܗ݈ܘܳܐ
ܐܰܝܟ݂
ܕ݁ܰܐܒ݂ܗܶܬ݂ܟ݂ܽܘܢ
ܟ݁ܳܬ݂ܶܒ݂
ܐ݈ܢܳܐ ܗܳܠܶܝܢ
ܐܶܠܳܐ ܐܰܝܟ݂
ܕ݁ܠܰܒ݂ܢܰܝܳܐ
ܚܰܒ݁ܺܝܒ݂ܶܐ
ܡܰܪܬ݁ܶܐ
ܐ݈ܢܳܐ܂</div>
<div type="v" n="15">ܐܶܢ ܓ݁ܶܝܪ
ܪܶܒ݁ܽܘ
ܬ݁ܳܪܐܶܐ
ܢܶܗܘܽܘܢ
ܠܟ݂ܽܘܢ
ܒ݁ܰܡܫܺܝܚܳܐ
ܐܶܠܳܐ ܠܳܐ
ܣܰܓ݁ܺܝܶܐܐ
ܐܰܒ݂ܳܗܶܐ
ܒ݁ܝܶܫܽܘܥ
ܓ݁ܶܝܪ ܡܫܺܝܚܳܐ
ܐܶܢܳܐ ܗܽܘ
ܐܰܘܠܶܕ݁ܬ݁ܟ݂ܽܘܢ
ܒ݁ܰܣܒ݂ܰܪܬ݂ܳܐ܂</div>
<div type="v" n="16">ܒ݁ܳܥܶܐ
ܐ݈ܢܳܐ ܗܳܟ݂ܺܝܠ
ܡܶܢܟ݂ܽܘܢ
ܕ݁ܒ݂ܺܝ
ܬ݁ܶܬ݁ܕ݁ܰܡܽܘܢ܂</div>
<div type="v" n="17">ܡܶܛܽܠ
ܗܳܢܳܐ
ܫܰܕ݁ܪܶܬ݂
ܠܘܳܬ݂ܟ݂ܽܘܢ
ܠܛܺܝܡܳܬ݂ܶܐܳܘܣ
ܕ݁ܺܐܝܬ݂ܰܘܗ݈ܝ
ܒ݁ܶܪܝ
ܚܰܒ݁ܺܝܒ݂ܳܐ
ܘܰܡܗܰܝܡܢܳܐ
ܒ݁ܡܳܪܝܳܐ
ܕ݁ܗܽܘ
ܢܰܥ݈ܗܶܕ݂ܟ݂ܽܘܢ
ܐܽܘܪܚܳܬ݂ܝ
ܕ݁ܒ݂ܰܡܫܺܝܚܳܐ
ܐܰܝܟ݂ ܡܶܕ݁ܶܡ
ܕ݁ܡܰܠܶܦ݂
ܐ݈ܢܳܐ
ܒ݁ܟ݂ܽܠܗܶܝܢ
ܥܺܕ݂ܳܬ݂ܳܐ܂</div>
<div type="v" n="18">ܐܰܝܟ݂ ܗܰܘ
ܕ݁ܶܝܢ ܕ݁ܠܳܐ
ܐܳܬ݂ܶܐ ܐ݈ܢܳܐ
ܠܘܳܬ݂ܟ݂ܽܘܢ
ܐܶܬ݂ܚܬ݂ܰܪܘ
ܐ݈ܢܳܫܳܐ
ܡܶܢܟ݂ܽܘܢ܂</div>
<div type="v" n="19">ܐܶܠܳܐ ܐܶܢ
ܡܳܪܝܳܐ ܨܳܒ݂ܶܐ
ܒ݁ܰܥܓ݂ܰܠ
ܐܳܬ݂ܶܐ ܐ݈ܢܳܐ
ܠܘܳܬ݂ܟ݂ܽܘܢ
ܘܶܐܕ݁ܰܥ ܠܳܐ
ܡܶܠܰܬ݂ܗܽܘܢ
ܕ݁ܗܳܠܶܝܢ
ܕ݁ܰܡܪܺܝܡܺܝܢ
ܢܰܦ݂ܫܗܽܘܢ
ܐܶܠܳܐ
ܚܰܝܠܗܽܘܢ܂</div>
<div type="v" n="20">ܡܰܠܟ݁ܽܘܬ݂ܶܗ
ܓ݁ܶܝܪ
ܕ݁ܰܐܠܳܗܳܐ ܠܳܐ
ܗ݈ܘܳܬ݂
ܒ݁ܡܶܠܬ݂ܳܐ
ܐܶܠܳܐ
ܒ݁ܚܰܝܠܳܐ܂</div>
<div type="v" n="21">ܐܰܝܟ݁ܰܢܳܐ
ܨܳܒ݂ܶܝܢ
ܐܢ݈ܬ݁ܽܘܢ
ܒ݁ܚܽܘܛܪܳܐ
ܐܺܬ݂ܶܐ
ܠܘܳܬ݂ܟ݂ܽܘܢ
ܐܰܘ ܒ݁ܚܽܘܒ݁ܳܐ
ܘܰܒ݂ܪܽܘܚܳܐ
ܡܰܟ݁ܺܝܟ݂ܬ݁ܳܐ܂</div>
</div>
<div type="ch" n="5">
<div type="title" n="title"> ܀
ܕܩܘܪ̈ܢܬܝܐ
ܩܕܡܝܬܐ ܗܗ </div>
<div type="v" n="1">ܣܳܟ݂ܳܐ
ܡܶܫܬ݁ܰܡܥܳܐ
ܒ݁ܰܝܢܳܬ݂ܟ݂ܽܘܢ
ܙܳܢܝܽܘܬ݂ܳܐ
ܘܕ݂ܰܐܝܟ݂
ܗܳܕ݂ܶܐ
ܙܳܢܝܽܘܬ݂ܳܐ
ܐܰܝܕ݂ܳܐ
ܕ݁ܳܐܦ݂ܠܳܐ
ܒ݁ܶܝܬ݂
ܚܰܢܦ݂ܶܐ
ܡܶܫܬ݁ܰܡܗܳܐ
ܥܕ݂ܰܡܳܐ
ܕ݁ܢܶܣܰܒ݂
ܒ݁ܪܳܐ
ܐܰܢ݈ܬ݁ܰܬ݂
ܐܰܒ݂ܽܘܗ݈ܝ܂</div>
<div type="v" n="2">ܘܰܐܢ݈ܬ݁ܽܘܢ
ܚܬ݂ܺܝܪܺܝܢ
ܐܢ݈ܬ݁ܽܘܢ ܘܠܳܐ
ܕ݁ܶܝܢ
ܝܰܬ݁ܺܝܪܳܐܝܺܬ݂
ܝܺܬ݂ܶܒ݂ܬ݁ܽܘܢ
ܒ݁ܶܐܒ݂ܠܳܐ
ܕ݁ܢܶܫܬ݁ܩܶܠ
ܡܶܢ
ܒ݁ܰܝܢܳܬ݂ܟ݂ܽܘܢ
ܗܰܘ ܡܰܢ
ܕ݁ܗܳܢܳܐ
ܣܽܘܥܪܳܢܳܐ
ܣܥܰܪ܂</div>
<div type="v" n="3">ܐܶܢܳܐ
ܓ݁ܶܝܪ ܟ݁ܰܕ݂
ܪܰܚܺܝܩ ܐ݈ܢܳܐ
ܡܶܢܟ݂ܽܘܢ
ܒ݁ܰܦ݂ܓ݂ܰܪ
ܘܩܰܪܺܝܒ݂
ܐ݈ܢܳܐ ܠܟ݂ܽܘܢ
ܒ݁ܪܽܘܚ ܡܶܢ
ܟ݁ܰܕ݁ܽܘ
ܕ݁ܳܢܶܬ݂ ܐܰܝܟ݂
ܩܰܪܺܝܒ݂ܳܐ
ܠܗܰܘ ܡܰܢ
ܕ݁ܗܳܕ݂ܶܐ
ܣܳܥܰܪ܂</div>
<div type="v" n="4">ܕ݁ܒ݂ܰܫܡܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ
ܬ݁ܶܬ݂ܟ݁ܰܢܫܽܘܢ
ܟ݁ܽܠܟ݂ܽܘܢ
ܘܶܐܢܳܐ
ܥܰܡܟ݂ܽܘܢ
ܒ݁ܪܽܘܚ ܥܰܡ
ܚܰܝܠܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ܂</div>
<div type="v" n="5">ܘܬ݂ܰܫܠܡܽܘܢܶܗ
ܠܗܳܢܳܐ
ܠܣܳܛܳܢܳܐ
ܠܰܐܒ݂ܕ݂ܳܢܳܐ
ܕ݁ܦ݂ܰܓ݂ܪܶܗ
ܕ݁ܰܒ݂ܪܽܘܚ
ܢܺܚܶܐ
ܒ݁ܝܰܘܡܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ܂</div>
<div type="v" n="6">ܠܳܐ
ܫܰܦ݁ܺܝܪ
ܫܽܘܒ݂ܗܳܪܟ݂ܽܘܢ
ܠܳܐ ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܰܚܡܺܝܪܳܐ
ܩܰܠܺܝܠ ܟ݁ܽܠܳܗ
ܓ݁ܒ݂ܺܝܠܬ݁ܳܐ
ܡܰܚܡܰܥ܂</div>
<div type="v" n="7">ܕ݁ܰܟ݁ܰܘ
ܡܶܢܟ݂ܽܘܢ
ܚܡܺܝܪܳܐ
ܥܰܬ݁ܺܝܩܳܐ
ܕ݁ܬ݂ܶܗܘܽܘܢ
ܓ݁ܒ݂ܺܝܠܬ݁ܳܐ
ܚܰܕ݂݈ܬ݂ܳܐ
ܐܰܝܟ݁ܰܢܳܐ
ܕ݁ܺܐܝܬ݂ܰܝܟ݁ܽܘܢ
ܦ݁ܰܛܺܝܪܳܐ
ܦ݁ܶܨܚܳܐ ܓ݁ܶܝܪ
ܕ݁ܺܝܠܰܢ
ܡܫܺܝܚܳܐ ܗܽܘ
ܕ݁ܶܐܬ݂ܢܟ݂ܶܣ
ܚܠܳܦ݂ܰܝܢ܂</div>
<div type="v" n="8">ܡܶܛܽܠ
ܗܳܢܳܐ
ܢܶܥܒ݁ܶܕ݂
ܥܰܕ݂ܥܺܕ݂ܳܐ
ܠܳܐ
ܒ݁ܰܚܡܺܝܪܳܐ
ܥܰܬ݁ܺܝܩܳܐ
ܘܠܳܐ
ܒ݁ܰܚܡܺܝܪܳܐ
ܕ݁ܒ݂ܺܝܫܽܘܬ݂ܳܐ
ܘܰܕ݂ܡܰܪܺܝܪܽܘܬ݂ܳܐ
ܐܶܠܳܐ
ܒ݁ܰܚܡܺܝܪܳܐ
ܕ݁ܕ݂ܰܟ݂ܝܽܘܬ݂ܳܐ
ܘܰܕ݂ܩܰܕ݁ܺܝܫܽܘܬ݂ܳܐ܂</div>
<div type="v" n="9">ܟ݁ܶܬ݂ܒ݁ܶܬ݂
ܠܟ݂ܽܘܢ
ܒ݁ܶܐܓ݁ܰܪܬ݁ܳܐ
ܕ݁ܠܳܐ
ܬ݁ܶܬ݂ܚܰܠܛܽܘܢ
ܥܰܡ ܙܰܢܳܝܶܐ܂</div>
<div type="v" n="10">ܠܳܐ ܕ݁ܶܝܢ
ܐܳܡܰܪ ܐ݈ܢܳܐ
ܥܰܠ ܙܰܢܳܝܶܐ
ܕ݁ܰܒ݂ܥܳܠܡܳܐ
ܗܳܢܳܐ ܐܰܘ ܥܰܠ
ܥܳܠܽܘܒ݂ܶܐ ܐܰܘ
ܥܰܠ ܚܳܛܽܘܦ݂ܶܐ
ܐܰܘ ܥܰܠ
ܦ݁ܳܠܚܰܝ
ܦ݁ܬ݂ܰܟ݂ܪܶܐ
ܘܶܐܢ ܠܳܐ
ܚܰܝܳܒ݂ܺܝܢ
ܗ݈ܘܰܝܬ݁ܽܘܢ
ܐܳܦ݂ ܡܶܢ
ܥܳܠܡܳܐ
ܠܡܶܦ݁ܰܩ܂</div>
<div type="v" n="11">ܗܳܕ݂ܶܐ
ܕ݁ܶܝܢ
ܕ݁ܟ݂ܶܬ݂ܒ݁ܶܬ݂
ܠܟ݂ܽܘܢ ܕ݁ܠܳܐ
ܬ݁ܶܬ݂ܚܰܠܛܽܘܢ
ܐܶܢ ܐܺܝܬ݂
ܕ݁ܡܶܬ݂ܩܪܶܐ
ܐܰܚܳܐ
ܘܺܐܝܬ݂ܰܘܗ݈ܝ
ܙܰܢܳܝܳܐ ܐܰܘ
ܥܳܠܽܘܒ݂ܳܐ ܐܰܘ
ܦ݁ܳܠܰܚ
ܦ݁ܬ݂ܰܟ݂ܪܶܐ
ܐܰܘ ܡܨܰܥܪܳܢ
ܐܰܘ ܪܰܘܳܝ ܐܰܘ
ܚܳܛܽܘܦ݂ ܥܰܡ
ܐܰܝܢܳܐ
ܕ݁ܗܳܟ݂ܰܢܳܐ
ܗܽܘ ܐܳܦ݂ܠܳܐ
ܠܰܚܡܳܐ
ܠܡܶܐܟ݂ܰܠ܂</div>
<div type="v" n="12">ܡܳܐ ܠܺܝ
ܓ݁ܶܝܪ ܠܰܡܕ݂ܳܢ
ܠܒ݂ܰܪܳܝܶܐ
ܐܰܢ݈ܬ݁ܽܘܢ
ܠܕ݂ܰܠܓ݂ܰܘ
ܕ݁ܽܘܢܘ܂</div>
<div type="v" n="13">ܠܒ݂ܰܪܳܝܶܐ
ܕ݁ܶܝܢ ܐܰܠܳܗܳܐ
ܕ݁ܳܐܶܢ
ܘܫܽܘܩܠܽܘܗ݈ܝ
ܠܒ݂ܺܝܫܳܐ ܡܶܢ
ܒ݁ܰܝܢܳܬ݂ܟ݂ܽܘܢ܂</div>
</div>
<div type="ch" n="6">
<div type="title" n="title"> ܀
ܕܩܘܪ̈ܢܬܝܐ
ܩܕܡܝܬܐ ܘܘ </div>
<div type="v" n="1">ܡܰܡܪܰܚ
ܐ݈ܢܳܫ
ܡܶܢܟ݂ܽܘܢ
ܟ݁ܰܕ݂ ܐܺܝܬ݂
ܠܶܗ ܕ݁ܺܝܢܳܐ
ܥܰܡ ܐܰܚܽܘܗ݈ܝ
ܕ݁ܰܢܕ݂ܽܘܢ
ܩܕ݂ܳܡ ܥܰܘܳܠܶܐ
ܘܠܳܐ ܩܕ݂ܳܡ
ܩܰܕ݁ܺܝܫܶܐ܂</div>
<div type="v" n="2">ܐܰܘ ܠܳܐ
ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܩܰܕ݁ܺܝܫܶܐ
ܠܥܳܠܡܳܐ
ܢܕ݂ܽܘܢܽܘܢ
ܘܶܐܢ ܥܳܠܡܳܐ
ܒ݁ܟ݂ܽܘܢ
ܡܶܬ݁ܕ݂ܺܝܢ ܠܳܐ
ܫܳܘܶܝܢ
ܐܢ݈ܬ݁ܽܘܢ
ܠܰܡܕ݂ܳܢ
ܕ݁ܺܝܢܶܐ
ܕ݁ܰܩܕ݁ܩܶܐ܂</div>
<div type="v" n="3">ܠܳܐ
ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܰܠܡܰܠܰܐܟ݂ܶܐ
ܕ݁ܳܝܢܺܝܢܰܢ
ܚܰܕ݂ ܟ݁ܡܳܐ
ܐܰܝܠܶܝܢ
ܕ݁ܰܕ݂ܥܳܠܡܳܐ
ܐܶܢܶܝܢ
ܗܳܢܳܐ܂</div>
<div type="v" n="4">ܐܶܠܳܐ ܐܶܢ
ܐܺܝܬ݂ ܠܟ݂ܽܘܢ
ܕ݁ܺܝܢܳܐ ܥܰܠ
ܕ݁ܥܳܠܡܳܐ
ܠܰܐܝܠܶܝܢ
ܕ݁ܰܒ݂ܣܶܝܢ
ܒ݁ܥܺܕ݈݁ܬ݁ܳܐ
ܐܰܘܬ݁ܶܒ݂ܘ
ܠܟ݂ܽܘܢ
ܒ݁ܕ݂ܺܝܢܳܐ܂</div>
<div type="v" n="5">ܠܟ݂ܽܘܳܐܪܳܐ
ܗܽܘ ܕ݁ܶܝܢ
ܐܳܡܰܪ ܐ݈ܢܳܐ
ܠܟ݂ܽܘܢ
ܗܳܟ݂ܰܢܳܐ
ܠܰܝܬ݁ ܒ݁ܟ݂ܽܘܢ
ܐܳܦ݂ܠܳܐ ܚܰܕ݂
ܚܰܟ݁ܺܝܡܳܐ
ܕ݁ܢܶܫܟ݁ܰܚ
ܢܰܫܘܶܐ ܒ݁ܶܝܬ݂
ܐܰܚܳܐ
ܠܰܐܚܽܘܗ݈ܝ܂</div>
<div type="v" n="6">ܐܶܠܳܐ
ܐܰܚܳܐ ܥܰܡ
ܐܰܚܽܘܗ݈ܝ
ܡܶܬ݁ܕ݂ܺܝܢ
ܘܬ݂ܽܘܒ݂ ܩܕ݂ܳܡ
ܐܰܝܠܶܝܢ ܕ݁ܠܳܐ
ܡܗܰܝܡܢܺܝܢ܂</div>
<div type="v" n="7">ܡܶܢ
ܟ݁ܰܕ݁ܽܘ
ܗܳܟ݂ܺܝܠ
ܩܢܽܘܡܟ݂ܽܘܢ
ܚܳܒ݂ܬ݁ܽܘܢ
ܠܟ݂ܽܘܢ
ܕ݁ܕ݂ܺܝܢܳܐ
ܚܰܕ݂ ܥܰܡ ܚܰܕ݂
ܐܺܝܬ݂ ܠܟ݂ܽܘܢ
ܡܶܛܽܠ ܡܳܢܳܐ
ܓ݁ܶܝܪ ܠܳܐ
ܡܶܬ݂ܥܰܠܒ݂ܺܝܢ
ܐܢ݈ܬ݁ܽܘܢ
ܘܡܶܛܽܠ ܡܳܢܳܐ
ܠܳܐ
ܡܶܬ݂ܓ݁ܰܠܙܺܝܢ
ܐܢ݈ܬ݁ܽܘܢ܂</div>
<div type="v" n="8">ܐܶܠܳܐ
ܐܰܢ݈ܬ݁ܽܘܢ
ܥܳܠܒ݁ܺܝܢ
ܐܢ݈ܬ݁ܽܘܢ
ܘܓ݂ܳܠܙܺܝܢ
ܐܢ݈ܬ݁ܽܘܢ ܐܳܦ݂
ܠܰܐܚܰܝܟ݁ܽܘܢ܂</div>
<div type="v" n="9">ܐܰܘ ܠܳܐ
ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܥܰܘܳܠܶܐ
ܡܰܠܟ݁ܽܘܬ݂ܶܗ
ܕ݁ܰܐܠܳܗܳܐ ܠܳܐ
ܝܳܪܬ݁ܺܝܢ ܠܳܐ
ܬ݁ܶܛܥܽܘܢ ܠܳܐ
ܙܰܢܳܝܶܐ ܘܠܳܐ
ܦ݁ܳܠܚܰܝ
ܦ݁ܬ݂ܰܟ݂ܪܶܐ
ܘܠܳܐ ܓ݁ܰܝܳܪܶܐ
ܘܠܳܐ ܡܚܰܒ݁ܠܶܐ
ܘܠܳܐ ܫܳܟ݂ܒ݁ܰܝ
ܥܰܡ
ܕ݁ܶܟ݂ܪܶܐ܂</div>
<div type="v" n="10">ܘܠܳܐ
ܥܳܠܽܘܒ݂ܶܐ
ܘܠܳܐ
ܓ݁ܰܢܳܒ݂ܶܐ
ܘܠܳܐ ܪܰܘܳܝܶܐ
ܘܠܳܐ
ܡܨܰܥܪܳܢܶܐ
ܘܠܳܐ
ܚܳܛܽܘܦ݂ܶܐ
ܗܳܠܶܝܢ
ܡܰܠܟ݁ܽܘܬ݂ܶܗ
ܕ݁ܰܐܠܳܗܳܐ ܠܳܐ
ܝܳܪܬ݁ܺܝܢ܂</div>
<div type="v" n="11">ܘܗܳܠܶܝܢ
ܐܺܝܬ݂ ܗ݈ܘܰܝ
ܒ݁ܐ݈ܢܳܫ ܐ݈ܢܳܫ
ܡܶܢܟ݂ܽܘܢ
ܐܶܠܳܐ
ܣܚܰܝܬ݁ܽܘܢ
ܘܶܐܬ݂ܩܰܕ݁ܰܫܬ݁ܽܘܢ
ܘܶܐܙܕ݁ܰܕ݁ܰܩܬ݁ܽܘܢ
ܒ݁ܰܫܡܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ
ܘܰܒ݂ܪܽܘܚܶܗ
ܕ݁ܰܐܠܳܗܰܢ܂</div>
<div type="v" n="12">ܟ݁ܽܠ
ܫܰܠܺܝܛ ܠܺܝ
ܐܶܠܳܐ ܠܳܐ
ܟ݁ܽܠ ܦ݁ܰܩܳܚ
ܠܺܝ ܟ݁ܽܠ
ܫܰܠܺܝܛ ܠܺܝ
ܐܶܠܳܐ ܥܠܰܝ
ܐ݈ܢܳܫ ܠܳܐ
ܢܶܫܬ݁ܰܠܰܛ܂</div>
<div type="v" n="13">ܡܶܐܟ݂ܽܘܠܬ݁ܳܐ
ܕ݁ܟ݂ܰܪܣܳܐ
ܘܟ݂ܰܪܣܳܐ
ܕ݁ܡܶܐܟ݂ܽܘܠܬ݁ܳܐ
ܐܰܠܳܗܳܐ ܕ݁ܶܝܢ
ܠܬ݂ܰܪܬ݁ܰܝܗܶܝܢ
ܡܒ݂ܰܛܶܠ
ܦ݁ܰܓ݂ܪܳܐ
ܕ݁ܶܝܢ ܠܳܐ
ܠܙܳܢܝܽܘܬ݂ܳܐ
ܐܶܠܳܐ ܠܡܳܪܰܢ
ܘܡܳܪܰܢ
ܠܦ݂ܰܓ݂ܪܳܐ܂</div>
<div type="v" n="14">ܐܰܠܳܗܳܐ
ܕ݁ܶܝܢ
ܘܰܠܡܳܪܰܢ
ܐܰܩܺܝܡ ܘܠܰܢ
ܡܩܺܝܡ
ܒ݁ܚܰܝܠܶܗ܂</div>
<div type="v" n="15">ܠܳܐ
ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܦ݂ܰܓ݂ܪܰܝܟ݁ܽܘܢ
ܗܰܕ݁ܳܡܶܐ
ܐܶܢܽܘܢ
ܕ݁ܰܡܫܺܝܚܳܐ
ܢܶܣܰܒ݂
ܗܰܕ݁ܳܡܳܐ
ܕ݁ܰܡܫܺܝܚܳܐ
ܢܶܥܒ݁ܕ݂ܺܝܘܗ݈ܝ
ܗܰܕ݁ܳܡܳܐ
ܕ݁ܙܳܢܺܝܬ݂ܳܐ
ܚܳܣ܂</div>
<div type="v" n="16">ܐܰܘ ܠܳܐ
ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܡܰܢ
ܕ݁ܢܳܩܶܦ݂
ܠܙܳܢܺܝܬ݂ܳܐ
ܚܰܕ݂ ܗ݈ܽܘ
ܦ݁ܓ݂ܰܪ ܐܰܡܺܝܪ
ܓ݁ܶܝܪ
ܕ݁ܢܶܗܘܽܘܢ
ܬ݁ܪܰܝܗܽܘܢ
ܚܰܕ݂ ܦ݁ܓ݂ܰܪ܂</div>
<div type="v" n="17">ܡܰܢ
ܕ݁ܢܳܩܶܦ݂
ܕ݁ܶܝܢ ܠܡܳܪܰܢ
ܗܳܘܶܐ ܥܰܡܶܗ
ܚܕ݂ܳܐ ܪܽܘܚ܂</div>
<div type="v" n="18">ܥܪܽܘܩܘ
ܡܶܢ
ܙܳܢܝܽܘܬ݂ܳܐ
ܟ݁ܽܠ ܚܛܺܝܬ݂ܳܐ
ܕ݁ܢܶܥܒ݁ܶܕ݂
ܒ݁ܰܪܢܳܫܳܐ
ܠܒ݂ܰܪ ܡܶܢ
ܦ݁ܰܓ݂ܪܶܗ ܗ݈ܺܝ
ܡܰܢ ܕ݁ܰܡܙܰܢܶܐ
ܕ݁ܶܝܢ
ܒ݁ܦ݂ܰܓ݂ܪܶܗ
ܗ݈ܽܘ ܚܳܛܶܐ܂</div>
<div type="v" n="19">ܐܰܘ ܠܳܐ
ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܦ݂ܰܓ݂ܪܟ݂ܽܘܢ
ܗܰܝܟ݁ܠܳܐ ܗܽܘ
ܕ݁ܪܽܘܚܳܐ
ܕ݁ܩܽܘܕ݂ܫܳܐ
ܕ݁ܥܳܡܪܳܐ
ܒ݁ܟ݂ܽܘܢ ܗܳܝ
ܕ݁ܩܰܒ݁ܶܠܬ݁ܽܘܢ
ܡܶܢ ܐܰܠܳܗܳܐ
ܘܠܳܐ
ܗܘܰܝܬ݁ܽܘܢ
ܕ݁ܢܰܦ݂ܫܟ݂ܽܘܢ܂</div>
<div type="v" n="20">ܐܶܙܕ݁ܒ݂ܶܢܬ݁ܽܘܢ
ܓ݁ܶܝܪ
ܒ݁ܰܕ݂ܡܰܝܳܐ
ܗܘܰܝܬ݁ܽܘܢ
ܗܳܟ݂ܺܝܠ
ܡܫܰܒ݁ܚܺܝܢ
ܠܰܐܠܳܗܳܐ
ܒ݁ܦ݂ܰܓ݂ܪܟ݂ܽܘܢ
ܘܰܒ݂ܪܽܘܚܟ݂ܽܘܢ
ܗܳܢܽܘܢ
ܕ݁ܺܐܝܬ݂ܰܝܗܽܘܢ
ܕ݁ܰܐܠܳܗܳܐ܂</div>
</div>
<div type="ch" n="7">
<div type="title" n="title"> ܀
ܕܩܘܪ̈ܢܬܝܐ
ܩܕܡܝܬܐ ܙܙ </div>
<div type="v" n="1">ܥܰܠ
ܐܰܝܠܶܝܢ
ܕ݁ܰܟ݂ܬ݂ܰܒ݂ܬ݁ܽܘܢ
ܠܺܝ ܕ݁ܶܝܢ
ܫܰܦ݁ܺܝܪ ܗ݈ܽܘ
ܠܓ݂ܰܒ݂ܪܳܐ
ܕ݁ܠܰܐܢ݈ܬ݁ܬ݂ܳܐ
ܠܳܐ
ܢܶܬ݂ܩܰܪܰܒ݂܂</div>
<div type="v" n="2">ܐܶܠܳܐ
ܡܶܛܽܠ
ܙܳܢܝܽܘܬ݂ܳܐ
ܐ݈ܢܳܫ
ܐܰܢ݈ܬ݁ܬ݂ܶܗ
ܢܶܐܚܽܘܕ݂
ܘܰܐܢ݈ܬ݁ܬ݂ܳܐ
ܠܒ݂ܰܥܠܳܗ
ܬ݁ܶܐܚܽܘܕ݂܂</div>
<div type="v" n="3">ܓ݁ܰܒ݂ܪܳܐ
ܠܰܐܢ݈ܬ݁ܬ݂ܶܗ
ܚܽܘܒ݁ܳܐ
ܕ݁ܡܶܬ݁ܬ݁ܚܺܝܒ݂
ܢܶܦ݂ܪܽܘܥ
ܗܳܟ݂ܰܢܳܐ ܐܳܦ݂
ܗܺܝ
ܐܰܢ݈ܬ݁ܬ݂ܳܐ
ܠܒ݂ܰܥܠܳܗ܂</div>
<div type="v" n="4">ܐܰܢ݈ܬ݁ܬ݂ܳܐ
ܠܳܐ ܫܰܠܺܝܛܳܐ
ܥܰܠ ܦ݁ܰܓ݂ܪܳܗ
ܐܶܠܳܐ ܒ݁ܰܥܠܳܗ
ܗܳܟ݂ܰܢܳܐ ܐܳܦ݂
ܓ݁ܰܒ݂ܪܳܐ ܠܳܐ
ܫܰܠܺܝܛ ܥܰܠ
ܦ݁ܰܓ݂ܪܶܗ
ܐܶܠܳܐ
ܐܰܢ݈ܬ݁ܬ݂ܶܗ܂</div>
<div type="v" n="5">ܠܳܐ
ܗܳܟ݂ܺܝܠ
ܬ݁ܶܓ݂ܠܙܽܘܢ
ܚܰܕ݂ ܠܚܰܕ݂
ܐܶܠܳܐ ܐܶܡܰܬ݂ܝ
ܕ݁ܰܬ݂ܪܰܝܟ݁ܽܘܢ
ܬ݁ܶܫܬ݁ܘܽܘܢ
ܒ݁ܰܙܒ݂ܰܢ
ܕ݁ܬ݂ܶܬ݂ܥܢܽܘܢ
ܠܨܰܘܡܳܐ
ܘܠܰܨܠܽܘܬ݂ܳܐ
ܘܬ݂ܽܘܒ݂ ܠܳܗ
ܠܰܨܒ݂ܽܘܬ݂ܳܐ
ܬ݁ܶܬ݂ܦ݁ܢܽܘܢ
ܕ݁ܠܳܐ
ܢܢܰܣܶܝܟ݂ܽܘܢ
ܣܳܛܳܢܳܐ ܡܶܛܽܠ
ܪܶܓ݁ܬ݂ܳܐ
ܕ݁ܦ݂ܰܓ݂ܪܟ݂ܽܘܢ܂</div>
<div type="v" n="6">ܗܳܕ݂ܶܐ
ܕ݁ܶܝܢ ܐܳܡܰܪ
ܐ݈ܢܳܐ ܐܰܝܟ݂
ܕ݁ܠܰܡܚܺܝܠܶܐ
ܠܰܘ ܡܶܢ
ܦ݁ܽܘܩܕ݁ܳܢܳܐ܂</div>
<div type="v" n="7">ܐܶܢܳܐ
ܓ݁ܶܝܪ ܨܳܒ݂ܶܐ
ܐ݈ܢܳܐ
ܕ݁ܟ݂ܽܠܗܽܘܢ
ܒ݁ܢܰܝܢܳܫܳܐ
ܐܰܟ݂ܘܳܬ݂ܝ
ܢܶܗܘܽܘܢ
ܒ݁ܕ݂ܰܟ݂ܝܽܘܬ݂ܳܐ
ܐܶܠܳܐ ܟ݁ܽܠܢܳܫ
ܡܰܘܗܰܒ݂ܬ݁ܳܐ
ܝܺܗܺܝܒ݂ܳܐ ܠܶܗ
ܡܶܢ ܐܰܠܳܗܳܐ
ܐܺܝܬ݂
ܕ݁ܗܳܟ݂ܰܢܳܐ
ܘܺܐܝܬ݂
ܕ݁ܗܳܟ݂ܰܢܳܐ܂</div>
<div type="v" n="8">ܐܳܡܰܪ
ܐ݈ܢܳܐ ܕ݁ܶܝܢ
ܠܰܐܝܠܶܝܢ
ܕ݁ܠܰܝܬ݁ ܠܗܽܘܢ
ܢܶܫܶܐ
ܘܠܰܐܪܡܠܳܬ݂ܳܐ
ܕ݁ܦ݂ܰܩܳܚ
ܠܗܽܘܢ ܐܶܢ
ܢܩܰܘܽܘܢ
ܐܰܟ݂ܘܳܬ݂ܝ܂</div>
<div type="v" n="9">ܐܶܢ ܠܳܐ
ܕ݁ܶܝܢ
ܡܣܰܝܒ݁ܪܺܝܢ
ܢܶܙܕ݁ܰܘܓ݂ܽܘܢ
ܦ݁ܰܩܳܚ ܓ݁ܶܝܪ
ܠܡܶܣܰܒ݂
ܐܰܢ݈ܬ݁ܬ݂ܳܐ
ܛܳܒ݂ ܡܶܢ
ܕ݁ܰܠܡܺܐܩܰܕ݂
ܒ݁ܪܶܓ݁ܬ݂ܳܐ܂</div>
<div type="v" n="10">ܠܰܐܝܠܶܝܢ
ܕ݁ܶܝܢ ܕ݁ܺܐܝܬ݂
ܠܗܽܘܢ ܢܶܫܶܐ
ܡܦ݂ܰܩܶܕ݂
ܐ݈ܢܳܐ ܠܳܐ
ܐܶܢܳܐ ܐܶܠܳܐ
ܡܳܪܝ
ܕ݁ܰܐܢ݈ܬ݁ܬ݂ܳܐ
ܡܶܢ ܒ݁ܰܥܠܳܗ
ܠܳܐ
ܬ݁ܶܦ݂ܪܽܘܫ܂</div>
<div type="v" n="11">ܘܶܐܢ
ܬ݁ܶܦ݂ܪܽܘܫ
ܬ݁ܩܰܘܶܐ ܕ݁ܠܳܐ
ܓ݁ܰܒ݂ܪܳܐ ܐܰܘ
ܠܒ݂ܰܥܠܳܗ
ܬ݁ܶܬ݂ܪܰܥܶܐ
ܘܓ݂ܰܒ݂ܪܳܐ
ܠܰܐܢ݈ܬ݁ܬ݂ܶܗ
ܠܳܐ
ܢܶܫܒ݁ܽܘܩ܂</div>
<div type="v" n="12">ܠܫܰܪܟ݁ܳܐ
ܕ݁ܶܝܢ ܐܳܡܰܪ
ܐ݈ܢܳܐ ܐܶܢܳܐ
ܠܳܐ ܡܳܪܝ ܐܶܢ
ܐܺܝܬ݂ ܐܰܚܳܐ
ܕ݁ܺܐܝܬ݂ ܠܶܗ
ܐܰܢ݈ܬ݁ܬ݂ܳܐ
ܕ݁ܠܳܐ
ܡܗܰܝܡܢܳܐ ܘܗܺܝ
ܨܳܒ݂ܝܳܐ
ܕ݁ܬ݂ܶܥܡܰܪ
ܥܰܡܶܗ ܠܳܐ
ܢܶܫܒ݁ܩܺܝܗ܂</div>
<div type="v" n="13">ܘܰܐܢ݈ܬ݁ܬ݂ܳܐ
ܐܰܝܕ݂ܳܐ
ܕ݁ܺܐܝܬ݂ ܠܳܗ
ܒ݁ܰܥܠܳܐ ܕ݁ܠܳܐ
ܡܗܰܝܡܶܢ ܘܗܽܘ
ܨܳܒ݂ܶܐ
ܕ݁ܢܶܥܡܰܪ
ܥܰܡܳܗ ܠܳܐ
ܬ݁ܶܫܒ݁ܽܘܩ
ܒ݁ܰܥܠܳܗ܂</div>
<div type="v" n="14">ܡܩܰܕ݁ܰܫ
ܗ݈ܽܘ ܓ݁ܶܝܪ
ܓ݁ܰܒ݂ܪܳܐ
ܐܰܝܢܳܐ ܕ݁ܠܳܐ
ܡܗܰܝܡܶܢ
ܒ݁ܰܐܢ݈ܬ݁ܬ݂ܳܐ
ܕ݁ܰܡܗܰܝܡܢܳܐ
ܘܰܡܩܰܕ݁ܫܳܐ
ܗ݈ܝ
ܐܰܢ݈ܬ݁ܬ݂ܳܐ
ܐܰܝܕ݂ܳܐ ܕ݁ܠܳܐ
ܡܗܰܝܡܢܳܐ
ܒ݁ܓ݂ܰܒ݂ܪܳܐ
ܕ݁ܰܡܗܰܝܡܶܢ
ܘܶܐܢ ܠܳܐ
ܒ݁ܢܰܝܗܽܘܢ
ܛܰܡܺܐܝܢ
ܐܶܢܽܘܢ ܗܳܫܳܐ
ܕ݁ܶܝܢ ܕ݁ܟ݂ܶܝܢ
ܐܶܢܽܘܢ܂</div>
<div type="v" n="15">ܐܶܢ ܕ݁ܶܝܢ
ܗܰܘ ܕ݁ܠܳܐ
ܡܗܰܝܡܶܢ
ܦ݁ܳܪܶܫ
ܢܶܦ݂ܪܽܘܫ ܠܳܐ
ܡܫܰܥܒ݁ܰܕ݂
ܐܰܚܳܐ ܐܰܘ
ܚܳܬ݂ܳܐ
ܒ݁ܗܳܠܶܝܢ
ܠܰܫܠܳܡܳܐ ܗܽܘ
ܩܪܳܢ
ܐܰܠܳܗܳܐ܂</div>
<div type="v" n="16">ܡܳܢܳܐ
ܓ݁ܶܝܪ ܝܳܕ݂ܥܳܐ
ܐܰܢ݈ܬ݁ܝ
ܐܰܢ݈ܬ݁ܬ݂ܳܐ
ܐܶܢ
ܠܒ݂ܰܥܠܶܟ݂ܝ
ܬ݁ܰܚܶܝܢ ܐܰܘ
ܐܰܢ݈ܬ݁
ܓ݁ܰܒ݂ܪܳܐ
ܝܳܕ݂ܰܥ ܐܰܢ݈ܬ݁
ܐܶܢ
ܠܰܐܢ݈ܬ݁ܬ݂ܳܟ݂
ܬ݁ܰܚܶܐ܂</div>
<div type="v" n="17">ܐܶܠܳܐ
ܐ݈ܢܳܫ ܐ݈ܢܳܫ
ܐܰܝܟ݂
ܕ݁ܰܦ݂ܠܰܓ݂ ܠܶܗ
ܡܳܪܝܳܐ ܘܐ݈ܢܳܫ
ܐܰܝܟ݂
ܕ݁ܰܩܪܳܝܗ݈ܝ
ܐܰܠܳܗܳܐ
ܗܳܟ݂ܰܢܳܐ
ܢܗܰܠܶܟ݂ ܘܳܐܦ݂
ܠܟ݂ܽܠܗܶܝܢ
ܥܺܕ݂ܳܬ݂ܳܐ
ܗܳܟ݂ܰܢܳܐ
ܡܦ݂ܰܩܶܕ݂
ܐ݈ܢܳܐ܂</div>
<div type="v" n="18">ܐܶܢ ܟ݁ܰܕ݂
ܓ݁ܙܺܝܪ ܐ݈ܢܳܫ
ܐܶܬ݂ܩܪܺܝ ܠܳܐ
ܢܶܗܦ݁ܽܘܟ݂ ܠܶܗ
ܠܥܽܘܪܠܽܘܬ݂ܳܐ
ܘܶܐܢ
ܒ݁ܥܽܘܪܠܽܘܬ݂ܳܐ
ܐܶܬ݂ܩܪܺܝ ܠܳܐ
ܢܶܓ݂ܙܽܘܪ܂</div>
<div type="v" n="19">ܓ݁ܙܽܘܪܬ݁ܳܐ
ܓ݁ܶܝܪ ܠܳܐ
ܗ݈ܘܳܬ݂ ܡܶܕ݁ܶܡ
ܐܳܦ݂ ܠܳܐ
ܥܽܘܪܠܽܘܬ݂ܳܐ
ܐܶܠܳܐ
ܢܛܽܘܪܳܬ݂ܳܐ
ܕ݁ܦ݂ܽܘܩܕ݁ܳܢܰܘܗ݈ܝ
ܕ݁ܰܐܠܳܗܳܐ܂</div>
<div type="v" n="20">ܟ݁ܽܠܢܳܫ
ܒ݁ܩܶܪܝܳܢܳܐ
ܕ݁ܶܐܬ݂ܩܪܺܝ
ܒ݁ܶܗ ܢܩܰܘܶܐ܂</div>
<div type="v" n="21">ܐܶܢ
ܥܰܒ݂ܕ݁ܳܐ
ܐܶܬ݂ܩܪܺܝܬ݁
ܠܳܐ ܢܶܬ݂ܒ݁ܛܶܠ
ܠܳܟ݂ ܐܶܠܳܐ
ܐܳܦ݂ܶܢ
ܡܶܫܟ݁ܰܚ
ܐܰܢ݈ܬ݁
ܠܡܶܬ݂ܚܰܪܳܪܽܘ
ܓ݁ܒ݂ܺܝ ܠܳܟ݂
ܕ݁ܬ݂ܶܦ݂ܠܽܘܚ܂</div>
<div type="v" n="22">ܐܰܝܢܳܐ
ܓ݁ܶܝܪ
ܕ݁ܥܰܒ݂ܕ݁ܳܐ
ܐܶܬ݂ܩܪܺܝ
ܒ݁ܡܳܪܰܢ
ܡܚܰܪܪܳܐ ܗܽܘ
ܕ݁ܰܐܠܳܗܳܐ
ܗܳܟ݂ܰܢܳܐ ܐܳܦ݂
ܐܰܝܢܳܐ ܕ݁ܒ݂ܰܪ
ܚܺܐܪܶܐ
ܐܶܬ݂ܩܪܺܝ
ܥܰܒ݂ܕ݁ܳܐ ܗܽܘ
ܕ݁ܰܡܫܺܝܚܳܐ܂</div>
<div type="v" n="23">ܒ݁ܰܕ݂ܡܰܝܳܐ
ܐܶܙܕ݁ܒ݂ܶܢܬ݁ܽܘܢ
ܠܳܐ ܬ݁ܶܗܘܽܘܢ
ܥܰܒ݂ܕ݁ܶܐ
ܕ݁ܰܒ݂ܢܰܝܢܳܫܳܐ܂</div>
<div type="v" n="24">ܟ݁ܽܠܢܳܫ
ܒ݁ܡܶܕ݁ܶܡ
ܕ݁ܶܐܬ݂ܩܪܺܝ
ܐܰܚܰܝ ܒ݁ܶܗ
ܢܩܰܘܶܐ ܠܘܳܬ݂
ܐܰܠܳܗܳܐ܂</div>
<div type="v" n="25">ܥܰܠ
ܒ݁ܬ݂ܽܘܠܽܘܬ݂ܳܐ
ܕ݁ܶܝܢ
ܦ݁ܽܘܩܕ݁ܳܢܳܐ
ܡܶܢ ܐܰܠܳܗܳܐ
ܠܳܐ ܐܰܚܺܝܕ݂
ܐ݈ܢܳܐ ܡܶܠܟ݁ܳܐ
ܕ݁ܶܝܢ ܝܳܗܶܒ݂
ܐ݈ܢܳܐ ܐܰܝܟ݂
ܓ݁ܰܒ݂ܪܳܐ
ܕ݁ܶܐܬ݂ܚܰܢܢܶܬ݂
ܡܶܢ ܐܰܠܳܗܳܐ
ܕ݁ܶܐܗܘܶܐ
ܡܗܰܝܡܰܢ܂</div>
<div type="v" n="26">ܘܣܳܒ݂ܰܪ
ܐ݈ܢܳܐ
ܕ݁ܗܳܕ݂ܶܐ
ܫܰܦ݁ܺܝܪܳܐ
ܡܶܛܽܠ
ܐܰܢܰܢܩܺܐ
ܕ݁ܙܰܒ݂ܢܳܐ
ܕ݁ܦ݂ܰܩܳܚ ܠܶܗ
ܠܒ݂ܰܪܢܳܫܳܐ
ܕ݁ܗܳܟ݂ܰܢܳܐ
ܢܶܗܘܶܐ܂</div>
<div type="v" n="27">ܐܰܣܺܝܪ
ܐܰܢ݈ܬ݁
ܒ݁ܰܐܢ݈ܬ݁ܬ݂ܳܐ
ܠܳܐ ܬ݁ܶܒ݂ܥܶܐ
ܫܪܳܝܳܐ ܫܪܶܐ
ܐܰܢ݈ܬ݁ ܡܶܢ
ܐܰܢ݈ܬ݁ܬ݂ܳܐ
ܠܳܐ ܬ݁ܶܒ݂ܥܶܐ
ܐܰܢ݈ܬ݁ܬ݂ܳܐ܂</div>
<div type="v" n="28">ܘܶܐܢ
ܬ݁ܶܣܰܒ݂
ܐܰܢ݈ܬ݁ܬ݂ܳܐ
ܠܳܐ ܚܳܛܶܐ
ܐܰܢ݈ܬ݁ ܘܶܐܢ
ܒ݁ܬ݂ܽܘܠܬ݁ܳܐ
ܬ݁ܶܗܘܶܐ
ܠܓ݂ܰܒ݂ܪܳܐ ܠܳܐ
ܚܳܛܝܳܐ
ܐܽܘܠܨܳܢܳܐ
ܕ݁ܶܝܢ
ܒ݁ܰܦ݂ܓ݂ܰܪ
ܗܳܘܶܐ
ܠܰܐܝܠܶܝܢ
ܕ݁ܗܳܟ݂ܰܢܳܐ
ܐܶܢܽܘܢ ܐܶܢܳܐ
ܕ݁ܶܝܢ
ܥܠܰܝܟ݁ܽܘܢ
ܚܳܐܶܣ ܐ݈ܢܳܐ܂</div>
<div type="v" n="29">ܘܗܳܕ݂ܶܐ
ܐܳܡܰܪ ܐ݈ܢܳܐ
ܐܰܚܰܝ
ܕ݁ܙܰܒ݂ܢܳܐ
ܡܶܟ݁ܺܝܠ
ܐܶܙܕ݁ܰܠܗܰܙ
ܠܶܗ ܕ݁ܰܐܝܠܶܝܢ
ܕ݁ܺܐܝܬ݂ ܠܗܽܘܢ
ܢܶܫܶܐ ܢܶܗܘܽܘܢ
ܐܰܝܟ݂ ܕ݁ܠܰܝܬ݁
ܠܗܽܘܢ܂</div>
<div type="v" n="30">ܘܰܐܝܠܶܝܢ
ܕ݁ܒ݂ܳܟ݂ܶܝܢ
ܐܰܝܟ݂ ܠܳܐ
ܒ݁ܳܟ݂ܶܝܢ
ܘܰܐܝܠܶܝܢ
ܕ݁ܚܳܕ݂ܶܝܢ
ܐܰܝܟ݂ ܠܳܐ
ܚܳܕ݂ܶܝܢ
ܘܰܐܝܠܶܝܢ
ܕ݁ܙܳܒ݂ܢܺܝܢ
ܐܰܝܟ݂ ܠܳܐ
ܡܩܰܕ݁ܶܝܢ܂</div>
<div type="v" n="31">ܘܰܐܝܠܶܝܢ
ܕ݁ܡܶܬ݂ܚܰܫܚܺܝܢ
ܒ݁ܥܳܠܡܳܐ
ܗܳܢܳܐ ܠܳܐ
ܠܒ݂ܰܪ ܡܶܢ
ܙܶܕ݂ܩܳܐ
ܕ݁ܰܚܫܰܚܬ݂ܳܐ
ܥܳܒ݂ܰܪ ܠܶܗ
ܓ݁ܶܝܪ
ܐܶܣܟ݁ܺܡܶܗ
ܕ݁ܥܳܠܡܳܐ
ܗܳܢܳܐ܂</div>
<div type="v" n="32">ܡܶܛܽܠ
ܗܳܢܳܐ ܨܳܒ݂ܶܐ
ܐ݈ܢܳܐ
ܕ݁ܰܕ݂ܠܳܐ
ܨܶܦ݂ܬ݂ܳܐ
ܬ݁ܶܗܘܽܘܢ
ܐܰܝܢܳܐ ܓ݁ܶܝܪ
ܕ݁ܠܰܝܬ݁ ܠܶܗ
ܐܰܢ݈ܬ݁ܬ݂ܳܐ
ܪܳܢܶܐ
ܒ݁ܰܕ݂ܡܳܪܶܗ
ܕ݁ܰܐܝܟ݁ܰܢܳܐ
ܢܶܫܦ݁ܰܪ
ܠܡܳܪܶܗ܂</div>
<div type="v" n="33">ܘܰܐܝܢܳܐ
ܕ݁ܺܐܝܬ݂ ܠܶܗ
ܐܰܢ݈ܬ݁ܬ݂ܳܐ
ܝܳܨܶܦ݂
ܕ݁ܥܳܠܡܳܐ
ܕ݁ܰܐܝܟ݁ܰܢܳܐ
ܢܶܫܦ݁ܰܪ
ܠܰܐܢ݈ܬ݁ܬ݂ܶܗ܂</div>
<div type="v" n="34">ܦ݁ܽܘܪܫܳܢܳܐ
ܕ݁ܶܝܢ ܐܺܝܬ݂
ܐܳܦ݂ ܒ݁ܰܝܢܳܬ݂
ܐܰܢ݈ܬ݁ܬ݂ܳܐ
ܠܰܒ݂ܬ݂ܽܘܠܬ݁ܳܐ
ܐܰܝܕ݂ܳܐ
ܕ݁ܰܠܓ݂ܰܒ݂ܪܳܐ
ܠܳܐ ܗܘܳܬ݂
ܪܳܢܝܳܐ
ܒ݁ܡܳܪܳܗ
ܕ݁ܬ݂ܶܗܘܶܐ
ܩܰܕ݁ܺܝܫܳܐ
ܒ݁ܦ݂ܰܓ݂ܪܳܗ
ܘܰܒ݂ܪܽܘܚܳܗ
ܘܰܐܝܕ݂ܳܐ
ܕ݁ܺܐܝܬ݂ ܠܳܗ
ܒ݁ܰܥܠܳܐ
ܪܳܢܝܳܐ
ܕ݁ܥܳܠܡܳܐ
ܕ݁ܰܐܝܟ݁ܰܢܳܐ
ܬ݁ܶܫܦ݁ܰܪ
ܠܒ݂ܰܥܠܳܗ܂</div>
<div type="v" n="35">ܗܳܕ݂ܶܐ
ܕ݁ܶܝܢ
ܠܥܽܘܕ݂ܪܳܢܟ݂ܽܘܢ
ܗ݈ܽܘ
ܕ݁ܺܝܠܟ݂ܽܘܢ
ܐܳܡܰܪ ܐ݈ܢܳܐ
ܠܳܐ ܗ݈ܘܳܐ
ܡܰܚܢܽܘܩܺܝܬ݂ܳܐ
ܪܳܡܶܐ ܐ݈ܢܳܐ
ܠܟ݂ܽܘܢ ܐܶܠܳܐ
ܕ݁ܬ݂ܶܗܘܽܘܢ
ܐܰܡܺܝܢܺܝܢ
ܠܘܳܬ݂
ܡܳܪܟ݂ܽܘܢ
ܒ݁ܶܐܣܟ݁ܺܡܳܐ
ܫܰܦ݁ܺܝܪܳܐ
ܟ݁ܰܕ݂ ܠܳܐ
ܪܳܢܶܝܢ
ܐܢ݈ܬ݁ܽܘܢ
ܒ݁ܥܳܠܡܳܐ܂</div>
<div type="v" n="36">ܐܶܢ ܐ݈ܢܳܫ
ܕ݁ܶܝܢ ܣܳܒ݂ܰܪ
ܕ݁ܡܶܬ݂ܒ݁ܰܙܰܚ
ܒ݁ܰܒ݂ܬ݂ܽܘܠܬ݁ܶܗ
ܕ݁ܰܥܒ݂ܰܪ
ܙܰܒ݂ܢܳܗ ܘܠܳܐ
ܝܰܗܒ݁ܳܗ
ܠܓ݂ܰܒ݂ܪܳܐ
ܘܘܳܠܝܳܐ
ܕ݁ܢܶܬ݁ܠܺܝܗ
ܐܰܝܟ݂
ܕ݁ܨܳܒ݂ܶܐ
ܢܶܥܒ݁ܶܕ݂ ܠܳܐ
ܚܳܛܶܐ
ܬ݁ܶܙܕ݁ܰܘܰܓ݂܂</div>
<div type="v" n="37">ܐܰܝܢܳܐ
ܕ݁ܶܝܢ
ܕ݁ܫܰܪܺܝܪܳܐܝܺܬ݂
ܦ݁ܣܰܩ
ܒ݁ܪܶܥܝܳܢܶܗ
ܘܠܳܐ ܐܳܠܨܳܐ
ܠܶܗ ܨܒ݂ܽܘܬ݂ܳܐ
ܘܫܰܠܺܝܛ ܥܰܠ
ܨܶܒ݂ܝܳܢܶܗ
ܘܗܳܟ݂ܰܢܳܐ
ܕ݁ܳܢ ܒ݁ܠܶܒ݁ܶܗ
ܕ݁ܢܶܛܰܪ
ܒ݁ܬ݂ܽܘܠܬ݁ܶܗ
ܫܰܦ݁ܺܝܪ
ܥܳܒ݂ܶܕ݂܂</div>
<div type="v" n="38">ܘܰܐܝܢܳܐ
ܗܳܟ݂ܺܝܠ
ܕ݁ܝܳܗܶܒ݂
ܒ݁ܬ݂ܽܘܠܬ݁ܶܗ
ܫܰܦ݁ܺܝܪ
ܥܳܒ݂ܶܕ݂
ܘܰܐܝܢܳܐ ܕ݁ܠܳܐ
ܝܳܗܶܒ݂
ܒ݁ܬ݂ܽܘܠܬ݁ܶܗ
ܝܰܬ݁ܺܝܪܳܐܝܺܬ݂
ܫܰܦ݁ܺܝܪ
ܥܳܒ݂ܶܕ݂܂</div>
<div type="v" n="39">ܐܰܢ݈ܬ݁ܬ݂ܳܐ
ܟ݁ܡܳܐ ܕ݁ܚܰܝ
ܒ݁ܰܥܠܳܗ
ܐܰܣܺܝܪܳܐ ܗ݈ܝ
ܒ݁ܢܳܡܽܘܣܳܐ
ܐܶܢ ܕ݁ܶܝܢ
ܢܶܕ݂ܡܰܟ݂
ܒ݁ܰܥܠܳܗ
ܡܚܰܪܪܳܐ ܗ݈ܝ
ܕ݁ܬ݂ܶܗܘܶܐ
ܠܡܰܢ
ܕ݁ܨܳܒ݂ܝܳܐ
ܒ݁ܰܠܚܽܘܕ݂
ܒ݁ܡܳܪܰܢ܂</div>
<div type="v" n="40">ܛܽܘܒ݂ܶܝܗ
ܕ݁ܶܝܢ ܐܶܢ
ܗܳܟ݂ܰܢܳܐ
ܬ݁ܩܰܘܶܐ ܐܰܝܟ݂
ܪܶܥܝܳܢܝ
ܕ݁ܺܝܠܝ ܣܳܒ݂ܰܪ
ܐ݈ܢܳܐ ܕ݁ܶܝܢ
ܐܳܦ݂ ܐܶܢܳܐ
ܕ݁ܪܽܘܚܳܐ
ܕ݁ܰܐܠܳܗܳܐ
ܐܺܝܬ݂ ܒ݁ܺܝ܂</div>
</div>
<div type="ch" n="8">
<div type="title" n="title"> ܀
ܕܩܘܪ̈ܢܬܝܐ
ܩܕܡܝܬܐ ܚܚ </div>
<div type="v" n="1">ܥܰܠ
ܕ݁ܶܒ݂ܚܶܐ
ܕ݁ܶܝܢ
ܕ݁ܰܦ݂ܬ݂ܰܟ݂ܪܶܐ
ܝܳܕ݂ܥܺܝܢܰܢ
ܕ݁ܰܒ݂ܟ݂ܽܠܰܢ
ܐܺܝܬ݂
ܝܺܕ݂ܰܥܬ݂ܳܐ
ܘܺܝܕ݂ܰܥܬ݂ܳܐ
ܡܰܚܬ݁ܪܳܐ
ܚܽܘܒ݁ܳܐ ܕ݁ܶܝܢ
ܒ݁ܳܢܶܐ܂</div>
<div type="v" n="2">ܐܶܢ ܐ݈ܢܳܫ
ܕ݁ܶܝܢ ܣܳܒ݂ܰܪ
ܕ݁ܝܳܕ݂ܰܥ
ܡܶܕ݁ܶܡ ܠܳܐ
ܥܕ݂ܰܟ݁ܺܝܠ
ܡܶܕ݁ܶܡ ܝܺܕ݂ܰܥ
ܐܰܝܟ݂ ܡܳܐ
ܕ݁ܘܳܠܶܐ ܠܶܗ
ܠܡܶܕ݁ܰܥ܂</div>
<div type="v" n="3">ܐܶܢ ܐ݈ܢܳܫ
ܕ݁ܶܝܢ ܡܰܚܶܒ݂
ܠܰܐܠܳܗܳܐ
ܗܳܢܳܐ
ܐܶܬ݂ܺܝܕ݂ܰܥ
ܡܶܢܶܗ܂</div>
<div type="v" n="4">ܥܰܠ
ܡܶܐܟ݂ܽܘܠܬ݁ܳܐ
ܗܳܟ݂ܺܝܠ
ܕ݁ܕ݂ܶܒ݂ܚܶܐ
ܕ݁ܰܦ݂ܬ݂ܰܟ݂ܪܶܐ
ܝܳܕ݂ܥܺܝܢܰܢ
ܕ݁ܠܳܐ ܗ݈ܘܳܐ
ܡܶܕ݁ܶܡ ܗ݈ܽܘ
ܦ݁ܬ݂ܰܟ݂ܪܳܐ
ܒ݁ܥܳܠܡܳܐ
ܘܰܕ݂ܠܰܝܬ݁
ܐܰܠܳܗ ܐ݈ܚܪܺܝܢ
ܐܶܠܳܐ ܐܶܢ
ܚܰܕ݂܂</div>
<div type="v" n="5">ܐܳܦ݂ܶܢ
ܓ݁ܶܝܪ ܐܺܝܬ݂
ܕ݁ܡܶܬ݂ܩܪܶܝܢ
ܐܰܠܳܗܶܐ ܐܰܘ
ܒ݁ܰܫܡܰܝܳܐ ܐܰܘ
ܒ݁ܰܐܪܥܳܐ
ܐܰܝܟ݁ܰܢܳܐ
ܕ݁ܺܐܝܬ݂
ܐܰܠܳܗܶܐ
ܣܰܓ݁ܺܝܶܐܐ
ܘܡܳܪܰܘܳܬ݂ܳܐ
ܣܰܓ݁ܺܝܶܐܐ܂</div>
<div type="v" n="6">ܐܶܠܳܐ ܠܰܢ
ܕ݁ܺܝܠܰܢ ܚܰܕ݂
ܗ݈ܽܘ ܐܰܠܳܗܳܐ
ܐܰܒ݂ܳܐ ܕ݁ܟ݂ܽܠ
ܡܶܢܶܗ ܘܰܚܢܰܢ
ܒ݁ܶܗ ܘܚܰܕ݂
ܡܳܪܝܳܐ ܝܶܫܽܘܥ
ܡܫܺܝܚܳܐ
ܕ݁ܟ݂ܽܠ
ܒ݁ܺܐܝܕ݂ܶܗ
ܘܳܐܦ݂ ܚܢܰܢ
ܒ݁ܺܐܝܕ݂ܶܗ܂</div>
<div type="v" n="7">ܐܶܠܳܐ ܠܳܐ
ܗ݈ܘܳܐ
ܒ݁ܟ݂ܽܠܢܳܫ
ܝܺܕ݂ܰܥܬ݂ܳܐ
ܐܺܝܬ݂ ܓ݁ܶܝܪ
ܐ݈ܢܳܫܳܐ
ܕ݁ܰܒ݂ܬ݂ܺܐܪܬ݁ܗܽܘܢ
ܥܕ݂ܰܡܳܐ
ܠܗܳܫܳܐ ܕ݁ܥܰܠ
ܦ݁ܬ݂ܰܟ݂ܪܶܐ
ܐܰܝܟ݂
ܕ݁ܰܕ݂ܒ݂ܺܝܚܳܐ
ܐܳܟ݂ܠܺܝܢ
ܘܡܶܛܽܠ
ܕ݁ܰܟ݂ܪܺܝܗܳܐ
ܬ݁ܺܐܪܬ݁ܗܽܘܢ
ܡܶܬ݁ܛܰܘܫܳܐ܂</div>
<div type="v" n="8">ܡܶܐܟ݂ܽܘܠܬ݁ܳܐ
ܕ݁ܶܝܢ ܠܳܐ
ܡܩܰܪܒ݂ܳܐ ܠܰܢ
ܠܰܐܠܳܗܳܐ ܠܳܐ
ܓ݁ܶܝܪ ܐܶܢ
ܐܳܟ݂ܠܺܝܢܰܢ
ܡܶܬ݂ܝܰܬ݁ܪܺܝܢܰܢ
ܘܠܳܐ ܐܶܢ ܠܳܐ
ܢܶܐܟ݂ܽܘܠ
ܡܶܬ݂ܒ݁ܰܨܪܺܝܢܰܢ܂</div>
<div type="v" n="9">ܚܙܰܘ ܕ݁ܶܝܢ
ܕ݁ܰܠܡܳܐ
ܫܽܘܠܛܳܢܟ݂ܽܘܢ
ܗܳܢܳܐ ܢܶܗܘܶܐ
ܬ݁ܽܘܩܰܠܬ݁ܳܐ
ܠܰܟ݂ܪܺܝܗܶܐ܂</div>
<div type="v" n="10">ܐܶܢ ܐ݈ܢܳܫ
ܓ݁ܶܝܪ
ܢܶܚܙܶܝܟ݂ ܠܳܟ݂
ܕ݁ܺܐܝܬ݂ ܒ݁ܳܟ݂
ܝܺܕ݂ܰܥܬ݂ܳܐ
ܕ݁ܰܣܡܺܝܟ݂
ܐܰܢ݈ܬ݁ ܒ݁ܶܝܬ݂
ܦ݁ܬ݂ܰܟ݂ܪܶܐ
ܠܳܐ ܗܳܐ
ܬ݁ܺܐܪܬ݁ܶܗ
ܡܶܛܽܠ
ܕ݁ܰܟ݂ܪܺܝܗ
ܗ݈ܽܘ
ܡܶܫܬ݁ܰܪܪܳܐ
ܠܡܶܐܟ݂ܰܠ
ܕ݁ܰܕ݂ܒ݂ܺܝܚܳܐ܂</div>
<div type="v" n="11">ܘܳܐܒ݂ܶܕ݂
ܠܶܗ
ܒ݁ܺܝܕ݂ܰܥܬ݂ܳܟ݂
ܕ݁ܺܝܠܳܟ݂ ܗܰܘ
ܐܰܝܢܳܐ
ܕ݁ܰܡܪܰܥ
ܕ݁ܡܶܛܽܠܳܬ݂ܶܗ
ܡܺܝܬ݂
ܡܫܺܝܚܳܐ܂</div>
<div type="v" n="12">ܘܶܐܢ
ܗܳܟ݂ܰܢܳܐ
ܡܰܣܟ݁ܠܺܝܢ
ܐܢ݈ܬ݁ܽܘܢ
ܒ݁ܰܐܚܰܝܟ݁ܽܘܢ
ܘܰܡܩܰܦ݁ܚܺܝܢ
ܐܢ݈ܬ݁ܽܘܢ
ܬ݁ܺܐܪܳܬ݂ܗܽܘܢ
ܡܰܪܥܳܬ݂ܳܐ
ܒ݁ܰܡܫܺܝܚܳܐ
ܗܽܘ ܡܰܣܟ݁ܠܺܝܢ
ܐܢ݈ܬ݁ܽܘܢ܂</div>
<div type="v" n="13">ܡܶܛܽܠ
ܗܳܢܳܐ ܐܶܢ
ܡܶܐܟ݂ܽܘܠܬ݁ܳܐ
ܡܰܟ݂ܫܠܳܐ
ܠܳܐܚܝ ܠܥܳܠܰܡ
ܒ݁ܶܣܪܳܐ ܠܳܐ
ܐܶܟ݂ܽܘܠ ܕ݁ܠܳܐ
ܐܰܟ݂ܫܶܠ
ܠܳܐܚܝ܂</div>
</div>
<div type="ch" n="9">
<div type="title" n="title"> ܀
ܕܩܘܪ̈ܢܬܝܐ
ܩܕܡܝܬܐ ܛܛ </div>
<div type="v" n="1">ܠܡܳܐ ܠܳܐ
ܗ݈ܘܺܝܬ݂ ܒ݁ܰܪ
ܚܺܐܪܶܐ ܐܰܘ
ܠܳܐ ܗ݈ܘܺܝܬ݂
ܫܠܺܝܚܳܐ ܐܰܘ
ܠܝܶܫܽܘܥ
ܡܫܺܝܚܳܐ ܡܳܪܰܢ
ܠܳܐ ܚܙܺܝܬ݂
ܐܰܘ ܠܳܐ
ܗ݈ܘܰܝܬ݁ܽܘܢ
ܥܒ݂ܳܕ݂ܝ
ܒ݁ܡܳܪܝ܂</div>
<div type="v" n="2">ܘܶܐܢ
ܠܰܐ݈ܚܪܳܢܶܐ
ܠܳܐ ܗ݈ܘܺܝܬ݂
ܫܠܺܝܚܳܐ ܐܶܠܳܐ
ܠܟ݂ܽܘܢ
ܐܺܝܬ݂ܰܝ
ܘܚܳܬ݂ܡܳܐ
ܕ݁ܰܫܠܺܝܚܽܘܬ݂ܝ
ܐܰܢ݈ܬ݁ܽܘܢ
ܐܶܢܽܘܢ܂</div>
<div type="v" n="3">ܘܡܰܦ݁ܰܩ
ܒ݁ܪܽܘܚܝ
ܠܰܐܝܠܶܝܢ
ܕ݁ܕ݂ܳܝܢܺܝܢ
ܠܺܝ ܗܳܢܰܘ܂</div>
<div type="v" n="4">ܠܡܳܐ ܠܳܐ
ܫܰܠܺܝܛ ܠܰܢ
ܠܡܶܐܟ݂ܰܠ
ܘܰܠܡܶܫܬ݁ܳܐ܂</div>
<div type="v" n="5">ܘܰܠܡܳܐ ܠܳܐ
ܫܰܠܺܝܛ ܠܰܢ
ܚܳܬ݂ܳܐ
ܐܰܢ݈ܬ݁ܬ݂ܳܐ
ܠܡܰܟ݂ܪܳܟ݂ܽܘ
ܥܰܡܰܢ ܐܰܝܟ݂
ܫܰܪܟ݁ܳܐ
ܕ݁ܰܫܠܺܝܚܶܐ
ܘܰܐܝܟ݂
ܐܰܚܰܘܗ݈ܝ
ܕ݁ܡܳܪܰܢ
ܘܰܐܝܟ݂
ܟ݁ܺܐܦ݂ܳܐ܂</div>
<div type="v" n="6">ܐܰܘ ܐܶܢܳܐ
ܒ݁ܰܠܚܽܘܕ݂
ܘܒ݂ܰܪܢܰܒ݂ܰܐ
ܠܰܝܬ݁ ܠܰܢ
ܫܽܘܠܛܳܢܳܐ
ܕ݁ܠܳܐ
ܢܶܦ݂ܠܽܘܚ܂</div>
<div type="v" n="7">ܡܰܢܽܘ
ܕ݁ܡܰܦ݂ܠܰܚ
ܒ݁ܦ݂ܳܠܚܽܘܬ݂ܳܐ
ܒ݁ܢܰܦ݂ܩܳܬ݂ܳܐ
ܕ݁ܢܰܦ݂ܫܶܗ ܐܰܘ
ܡܰܢܽܘ
ܕ݁ܢܳܨܶܒ݂
ܟ݁ܰܪܡܳܐ ܘܡܶܢ
ܦ݁ܺܐܪܰܘܗ݈ܝ
ܠܳܐ ܐܳܟ݂ܶܠ
ܐܰܘ ܡܰܢܽܘ
ܕ݁ܪܳܥܶܐ ܥܢܳܐ
ܘܡܶܢ ܚܰܠܒ݂ܳܐ
ܕ݁ܡܰܪܥܺܝܬ݂ܶܗ
ܠܳܐ ܐܳܟ݂ܶܠ܂</div>
<div type="v" n="8">ܕ݁ܰܠܡܳܐ
ܐܰܝܟ݂
ܒ݁ܰܪܢܳܫܳܐ
ܗܳܠܶܝܢ ܐܳܡܰܪ
ܐ݈ܢܳܐ ܗܳܐ
ܐܳܦ݂ ܢܳܡܽܘܣܳܐ
ܗܳܠܶܝܢ
ܐܶܡܰܪ܂</div>
<div type="v" n="9">ܟ݁ܬ݂ܺܝܒ݂
ܓ݁ܶܝܪ ܒ݁ܶܗ
ܒ݁ܢܳܡܽܘܣܳܐ
ܕ݁ܡܽܘܫܶܐ
ܕ݁ܠܳܐ
ܬ݁ܶܒ݂ܠܽܘܡ
ܬ݁ܰܘܪܳܐ
ܕ݁ܡܰܕ݂ܪܶܟ݂
ܠܡܳܐ ܥܰܠ
ܬ݁ܰܘܪܶܐ
ܒ݁ܛܺܝܠ ܠܶܗ
ܠܰܐܠܳܗܳܐ܂</div>
<div type="v" n="10">ܐܶܠܳܐ
ܝܺܕ݂ܺܝܥܳܐ
ܕ݁ܡܶܛܽܠܳܬ݂ܰܢ
ܗ݈ܽܘ ܐܶܡܰܪ
ܘܡܶܛܽܠܳܬ݂ܰܢ
ܓ݁ܶܝܪ
ܐܶܬ݂ܟ݁ܰܬ݂ܒ݁ܰܬ݂
ܡܶܛܽܠ ܕ݁ܥܰܠ
ܣܰܒ݂ܪܳܐ ܗܽܘ
ܘܳܠܶܐ ܠܶܗ
ܠܟ݂ܳܪܽܘܒ݂ܳܐ
ܕ݁ܢܶܟ݂ܪܽܘܒ݂
ܘܰܐܝܢܳܐ
ܕ݁ܡܰܕ݂ܪܶܟ݂
ܥܰܠ ܣܰܒ݂ܪܳܐ
ܕ݁ܰܥܠܰܠܬ݂ܳܐ܂</div>
<div type="v" n="11">ܐܶܢ ܚܢܰܢ
ܕ݁ܪܽܘܚܳܐ
ܙܪܰܥܢ ܒ݁ܟ݂ܽܘܢ
ܪܰܒ݁ܳܐ ܗ݈ܝ
ܐܶܢ ܚܢܰܢ
ܡܶܢܟ݂ܽܘܢ
ܕ݁ܦ݂ܰܓ݂ܪܳܐ
ܢܶܚܨܽܘܕ݂܂</div>
<div type="v" n="12">ܘܶܐܢ
ܠܰܐ݈ܚܪܳܢܶܐ
ܐܺܝܬ݂ ܠܗܽܘܢ
ܫܽܘܠܛܳܢܳܐ
ܥܠܰܝܟ݁ܽܘܢ ܠܳܐ
ܠܰܢ ܘܳܠܶܐ
ܝܰܬ݁ܺܝܪܳܐܝܺܬ݂
ܐܶܠܳܐ ܠܳܐ
ܐܶܬ݂ܚܰܫܰܚܢ
ܒ݁ܫܽܘܠܛܳܢܳܐ
ܗܳܢܳܐ ܐܶܠܳܐ
ܟ݁ܽܠܡܶܕ݁ܶܡ
ܡܣܰܝܒ݁ܪܺܝܢܰܢ
ܕ݁ܰܒ݂ܡܶܕ݁ܶܡ
ܠܳܐ ܢܬ݂ܰܟ݁ܶܣ
ܣܒ݂ܰܪܬ݂ܶܗ
ܕ݁ܰܡܫܺܝܚܳܐ܂</div>
<div type="v" n="13">ܠܳܐ
ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܰܐܝܠܶܝܢ
ܕ݁ܒ݂ܶܝܬ݂
ܩܽܘܕ݂ܫܳܐ
ܦ݁ܳܠܚܺܝܢ ܡܶܢ
ܒ݁ܶܝܬ݂
ܩܽܘܕ݂ܫܳܐ
ܡܶܣܬ݁ܰܝܒ݁ܪܺܝܢ
ܘܰܐܝܠܶܝܢ
ܕ݁ܰܠܡܰܕ݂ܒ݁ܚܳܐ
ܦ݁ܳܠܚܺܝܢ ܥܰܡ
ܡܰܕ݂ܒ݁ܚܳܐ
ܦ݁ܳܠܓ݁ܺܝܢ܂</div>
<div type="v" n="14">ܗܳܟ݂ܰܢܳܐ
ܐܳܦ݂ ܡܳܪܰܢ
ܦ݁ܰܩܶܕ݂
ܕ݁ܰܐܝܠܶܝܢ
ܕ݁ܰܣܒ݂ܰܪܬ݂ܶܗ
ܡܰܟ݂ܪܙܺܝܢ ܡܶܢ
ܣܒ݂ܰܪܬ݂ܶܗ
ܢܺܚܽܘܢ܂</div>
<div type="v" n="15">ܐܶܢܳܐ
ܕ݁ܶܝܢ ܠܳܐ
ܐܶܬ݂ܚܰܫܚܶܬ݂
ܒ݁ܰܚܕ݂ܳܐ ܡܶܢ
ܗܳܠܶܝܢ ܘܠܰܘ
ܡܶܛܽܠ ܗܳܕ݂ܶܐ
ܟ݁ܶܬ݂ܒ݁ܶܬ݂
ܕ݁ܗܳܟ݂ܰܢܳܐ
ܢܶܗܘܶܐ ܠܺܝ
ܦ݁ܰܩܳܚ ܠܺܝ
ܓ݁ܶܝܪ
ܕ݁ܰܡܡܳܬ݂
ܐܶܡܽܘܬ݂ ܘܠܳܐ
ܕ݁ܐ݈ܢܳܫ
ܫܽܘܒ݂ܗܳܪܝ
ܢܣܰܪܶܩ܂</div>
<div type="v" n="16">ܐܳܦ݂
ܕ݁ܰܡܣܰܒ݁ܰܪ
ܐ݈ܢܳܐ ܓ݁ܶܝܪ
ܠܰܝܬ݁ ܠܺܝ
ܫܽܘܒ݂ܗܳܪܳܐ
ܩܛܺܝܪܳܐ ܓ݁ܶܝܪ
ܣܺܝܡ ܥܠܰܝ ܘܳܝ
ܠܺܝ ܕ݁ܶܝܢ
ܐܶܠܳܐ
ܐܶܣܰܒ݁ܰܪ܂</div>
<div type="v" n="17">ܐܶܢ ܓ݁ܶܝܪ
ܒ݁ܨܶܒ݂ܝܳܢܝ
ܗܳܕ݂ܶܐ ܣܳܥܰܪ
ܐ݈ܢܳܐ ܐܰܓ݂ܪܳܐ
ܐܺܝܬ݂ ܠܺܝ ܐܶܢ
ܕ݁ܶܝܢ ܕ݁ܠܳܐ
ܒ݁ܨܶܒ݂ܝܳܢܝ
ܪܰܒ݁ܰܬ݂
ܒ݁ܰܝܬ݁ܽܘܬ݂ܳܐ
ܗܽܘ ܡܗܰܝܡܰܢ
ܐ݈ܢܳܐ܂</div>
<div type="v" n="18">ܐܰܝܢܳܐ
ܗܽܘ ܗܳܟ݂ܺܝܠ
ܐܰܓ݂ܪܝ
ܕ݁ܟ݂ܰܕ݂
ܡܣܰܒ݁ܰܪ ܐ݈ܢܳܐ
ܕ݁ܠܳܐ
ܢܦ݂ܰܩܬ݂ܳܐ
ܐܶܥܒ݁ܕ݂ܺܝܗ
ܠܰܣܒ݂ܰܪܬ݂ܶܗ
ܕ݁ܰܡܫܺܝܚܳܐ
ܘܠܳܐ
ܐܶܬ݂ܚܰܫܰܚ
ܒ݁ܫܽܘܠܛܳܢܳܐ
ܕ݁ܝܰܗ݈ܒ݂ ܠܺܝ
ܒ݁ܶܐܘܰܢܓ݁ܶܠܺܝܳܘܢ܂</div>
<div type="v" n="19">ܟ݁ܰܕ݂
ܡܚܰܪܰܪ ܐ݈ܢܳܐ
ܓ݁ܶܝܪ ܡܶܢ
ܟ݁ܽܠܗܶܝܢ
ܠܟ݂ܽܠܢܳܫ
ܫܰܥܒ݁ܕ݂ܶܬ݂
ܢܰܦ݂ܫܝ
ܕ݁ܰܠܣܰܓ݁ܺܝܶܐܐ
ܐܺܬ݂ܰܪ܂</div>
<div type="v" n="20">ܘܰܗܘܺܝܬ݂
ܥܰܡ
ܝܺܗܽܘܕ݂ܳܝܶܐ
ܐܰܝܟ݂
ܝܺܗܽܘܕ݂ܳܝܳܐ
ܕ݁ܠܺܝܗܽܘܕ݂ܳܝܶܐ
ܐܺܬ݂ܰܪ ܘܥܰܡ
ܕ݁ܰܬ݂ܚܶܝܬ݂
ܢܳܡܽܘܣܳܐ
ܐܶܢܽܘܢ ܗܘܺܝܬ݂
ܐܰܝܟ݂
ܕ݁ܰܬ݂ܚܶܝܬ݂
ܢܳܡܽܘܣܳܐ
ܕ݁ܠܰܐܝܠܶܝܢ
ܕ݁ܰܬ݂ܚܶܝܬ݂
ܢܳܡܽܘܣܳܐ
ܐܶܢܽܘܢ
ܐܺܬ݂ܰܪ܂</div>
<div type="v" n="21">ܘܠܰܐܝܠܶܝܢ
ܕ݁ܢܳܡܽܘܣܳܐ
ܠܰܝܬ݁ ܠܗܽܘܢ
ܗܘܺܝܬ݂ ܐܰܝܟ݂
ܕ݁ܠܳܐ ܢܳܡܽܘܣ
ܟ݁ܰܕ݂ ܠܳܐ
ܐܺܝܬ݂ܰܝ
ܠܰܐܠܳܗܳܐ
ܕ݁ܠܳܐ ܢܳܡܽܘܣ
ܐܶܠܳܐ
ܒ݁ܢܳܡܽܘܣܶܗ
ܕ݁ܰܡܫܺܝܚܳܐ
ܕ݁ܳܐܦ݂
ܠܗܳܢܽܘܢ
ܕ݁ܰܕ݂ܠܳܐ
ܢܳܡܽܘܣ ܐܶܢܽܘܢ
ܐܺܬ݂ܰܪ܂</div>
<div type="v" n="22">ܗܘܺܝܬ݂
ܥܰܡ ܟ݁ܪܺܝܗܶܐ
ܐܰܝܟ݂
ܟ݁ܪܺܝܗܳܐ
ܕ݁ܠܰܟ݂ܪܺܝܗܶܐ
ܐܺܬ݂ܰܪ
ܠܟ݂ܽܠܢܳܫ ܟ݁ܽܠ
ܗܘܺܝܬ݂
ܕ݁ܰܠܟ݂ܽܠܢܳܫ
ܐܰܚܶܐ܂</div>
<div type="v" n="23">ܗܳܕ݂ܶܐ
ܕ݁ܶܝܢ ܥܳܒ݂ܶܕ݂
ܐ݈ܢܳܐ ܡܶܛܽܠ
ܕ݁ܶܐܗܘܶܐ
ܫܰܘܬ݁ܳܦ݂ܳܐ
ܠܰܣܒ݂ܰܪܬ݂ܳܐ܂</div>
<div type="v" n="24">ܠܳܐ
ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܰܐܝܠܶܝܢ
ܕ݁ܒ݂ܶܐܣܛܰܕ݂ܺܝܳܘܢ
ܪܳܗܛܺܝܢ
ܟ݁ܽܠܗܽܘܢ ܗ݈ܽܘ
ܪܳܗܛܺܝܢ ܐܶܠܳܐ
ܚܰܕ݂ ܗ݈ܽܘ
ܢܳܣܶܒ݂ ܠܳܗ
ܙܳܟ݂ܽܘܬ݂ܳܐ
ܗܳܟ݂ܰܢܳܐ
ܗܰܪ݈ܛܘ ܐܰܝܟ݂
ܕ݁ܬ݂ܰܕ݂ܪܟ݂ܽܘܢ܂</div>
<div type="v" n="25">ܟ݁ܽܠ
ܐ݈ܢܳܫ ܕ݁ܶܝܢ
ܕ݁ܰܐܓ݂ܽܘܢܳܐ
ܥܳܒ݂ܶܕ݂ ܡܶܢ
ܟ݁ܽܠ ܡܶܕ݁ܶܡ
ܐܳܚܶܕ݂
ܪܶܥܝܳܢܶܗ
ܘܗܳܠܶܝܢ
ܪܳܗܛܺܝܢ
ܕ݁ܢܶܣܒ݂ܽܘܢ
ܟ݁ܠܺܝܠܳܐ
ܕ݁ܡܶܬ݂ܚܰܒ݁ܰܠ
ܚܢܰܢ ܕ݁ܶܝܢ
ܕ݁ܠܳܐ
ܡܶܬ݂ܚܰܒ݁ܰܠ܂</div>
<div type="v" n="26">ܐܶܢܳܐ
ܗܳܟ݂ܺܝܠ
ܗܳܟ݂ܰܢܳܐ
ܪܳܗܶܛ ܐ݈ܢܳܐ
ܠܳܐ ܗ݈ܘܳܐ
ܐܰܝܟ݂ ܕ݁ܥܰܠ
ܡܶܕ݁ܶܡ ܕ݁ܠܳܐ
ܝܺܕ݂ܺܝܥ
ܘܗܳܟ݂ܰܢܳܐ
ܡܶܬ݂ܟ݁ܰܬ݁ܰܫ
ܐ݈ܢܳܐ ܠܳܐ
ܐܰܝܟ݂ ܗܰܘ
ܕ݁ܠܳܐܐܰܪ
ܟ݁ܳܬ݂ܶܫ܂</div>
<div type="v" n="27">ܐܶܠܳܐ
ܦ݁ܰܓ݂ܪܝ ܗ݈ܽܘ
ܟ݁ܳܒ݂ܶܫ ܐ݈ܢܳܐ
ܘܰܡܫܰܥܒ݁ܶܕ݂
ܐ݈ܢܳܐ
ܕ݁ܕ݂ܰܠܡܳܐ
ܐ݈ܢܳܐ
ܕ݁ܠܰܐ݈ܚܪܳܢܶܐ
ܐܰܟ݂ܪܙܶܬ݂
ܐܶܢܳܐ ܩܢܽܘܡܝ
ܐܶܣܬ݁ܠܶܐ
ܠܺܝ܂</div>
</div>
<div type="ch" n="10">
<div type="title" n="title"> ܀
ܕܩܘܪ̈ܢܬܝܐ
ܩܕܡܝܬܐ ܝܝ </div>
<div type="v" n="1">ܨܳܒ݂ܶܐ
ܐ݈ܢܳܐ ܕ݁ܶܝܢ
ܕ݁ܬ݂ܶܕ݁ܥܽܘܢ
ܐܰܚܰܝ
ܕ݁ܰܐܒ݂ܳܗܰܝܢ
ܟ݁ܽܠܗܽܘܢ
ܬ݁ܚܶܝܬ݂
ܥܢܳܢܳܐ ܗܘܰܘ
ܘܟ݂ܽܠܗܽܘܢ
ܒ݁ܝܰܡܳܐ
ܥܒ݂ܰܪܘ܂</div>
<div type="v" n="2">ܘܟ݂ܽܠܗܽܘܢ
ܒ݁ܝܰܕ݂ ܡܽܘܫܶܐ
ܥܡܰܕ݂ܘ
ܒ݁ܰܥܢܳܢܳܐ
ܘܰܒ݂ܝܰܡܳܐ܂</div>
<div type="v" n="3">ܘܟ݂ܽܠܗܽܘܢ
ܚܕ݂ܳܐ
ܡܶܐܟ݂ܽܘܠܬ݁ܳܐ
ܕ݁ܪܽܘܚܳܐ
ܐܶܟ݂ܰܠܘ܂</div>
<div type="v" n="4">ܘܟ݂ܽܠܗܽܘܢ
ܚܰܕ݂ ܡܰܫܬ݁ܝܳܐ
ܕ݁ܪܽܘܚܳܐ
ܐܶܫܬ݁ܺܝܘ
ܫܳܬ݂ܶܝܢ ܗ݈ܘܰܘ
ܓ݁ܶܝܪ ܡܶܢ
ܟ݁ܺܐܦ݂ܳܐ
ܕ݁ܪܽܘܚܳܐ
ܕ݁ܳܐܬ݂ܝܳܐ
ܗ݈ܘܳܬ݂
ܥܰܡܗܽܘܢ
ܟ݁ܺܐܦ݂ܳܐ
ܕ݁ܶܝܢ ܗܳܝ ܗܽܘ
ܗܘܳܐ
ܡܫܺܝܚܳܐ܂</div>
<div type="v" n="5">ܐܶܠܳܐ ܠܳܐ
ܗ݈ܘܳܐ
ܒ݁ܣܽܘܓ݂ܐܗܽܘܢ
ܐܶܨܛܒ݂ܺܝ
ܐܰܠܳܗܳܐ
ܢܦ݂ܰܠܘ ܓ݁ܶܝܪ
ܒ݁ܡܰܕ݂ܒ݁ܪܳܐ܂</div>
<div type="v" n="6">ܗܳܠܶܝܢ
ܕ݁ܶܝܢ
ܛܽܘܦ݂ܣܳܐ ܠܰܢ
ܗ݈ܽܘ ܗܘܰܘ
ܕ݁ܠܳܐ ܗܘܰܝܢ
ܪܳܓ݁ܺܝܢ
ܒ݁ܺܝܫܳܬ݂ܳܐ
ܐܰܝܟ݁ܰܢܳܐ
ܕ݁ܗܶܢܽܘܢ
ܪܰܓ݂ܘ܂</div>
<div type="v" n="7">ܘܳܐܦ݂ܠܳܐ
ܢܶܗܘܶܐ
ܦ݁ܳܠܚܰܝ
ܦ݁ܬ݂ܰܟ݂ܪܶܐ
ܐܰܝܟ݁ܰܢܳܐ
ܕ݁ܳܐܦ݂
ܡܶܢܗܽܘܢ
ܦ݁ܠܰܚܘ ܐܰܝܟ݂
ܕ݁ܰܟ݂ܬ݂ܺܝܒ݂
ܕ݁ܺܝܬ݂ܶܒ݂
ܥܰܡܳܐ
ܠܡܶܐܟ݂ܰܠ
ܘܰܠܡܶܫܬ݁ܳܐ
ܘܩܳܡܘ
ܠܡܶܫܬ݁ܥܳܝܽܘ܂</div>
<div type="v" n="8">ܘܳܐܦ݂ܠܳܐ
ܢܙܰܢܶܐ
ܐܰܝܟ݁ܰܢܳܐ
ܕ݁ܡܶܢܗܽܘܢ
ܙܰܢܺܝܘ
ܘܰܢܦ݂ܰܠܘ
ܒ݁ܚܰܕ݂ ܝܰܘܡܳܐ
ܥܶܣܪܺܝܢ
ܘܰܬ݂ܠܳܬ݂ܳܐ
ܐܰܠܦ݂ܺܝܢ܂</div>
<div type="v" n="9">ܘܠܳܐ
ܢܢܰܣܶܐ
ܠܰܡܫܺܝܚܳܐ
ܐܰܝܟ݁ܰܢܳܐ
ܕ݁ܡܶܢܗܽܘܢ
ܢܰܣܺܝܘ
ܘܰܐܘܒ݁ܶܕ݂ܘ
ܐܶܢܽܘܢ
ܚܘܰܘܳܬ݂ܳܐ܂</div>
<div type="v" n="10">ܘܳܐܦ݂ܠܳܐ
ܬ݁ܶܪܛܢܽܘܢ
ܐܰܝܟ݁ܰܢܳܐ
ܕ݁ܡܶܢܗܽܘܢ
ܪܛܶܢܘ
ܘܶܐܒ݂ܰܕ݂ܘ
ܒ݁ܺܐܝܕ݂ܰܝ
ܡܚܰܒ݁ܠܳܢܳܐ܂</div>
<div type="v" n="11">ܗܳܠܶܝܢ
ܕ݁ܶܝܢ
ܟ݁ܽܠܗܶܝܢ
ܕ݁ܰܓ݂ܕ݂ܰܫ
ܠܗܽܘܢ
ܠܛܽܘܦ݂ܣܰܢ
ܗܘܰܝ
ܘܶܐܬ݂ܟ݁ܬ݂ܶܒ݂
ܡܶܛܽܠ
ܡܰܪܕ݁ܽܘܬ݂ܳܐ
ܕ݁ܺܝܠܰܢ
ܕ݁ܚܰܪܬ݂ܗܽܘܢ
ܕ݁ܥܳܠܡܶܐ
ܥܠܰܝܢ
ܡܰܛܝܰܬ݂܂</div>
<div type="v" n="12">ܡܶܟ݁ܺܝܠ
ܡܰܢ ܕ݁ܣܳܒ݂ܰܪ
ܕ݁ܩܳܡ
ܢܶܙܕ݁ܗܰܪ
ܕ݁ܠܳܐ
ܢܶܦ݁ܶܠ܂</div>
<div type="v" n="13">ܢܶܣܝܽܘܢܳܐ
ܠܳܐ
ܡܰܛܺܝܟ݂ܽܘܢ
ܐܶܠܳܐ
ܕ݁ܰܒ݂ܢܰܝܢܳܫܳܐ
ܡܗܰܝܡܰܢ ܗ݈ܽܘ
ܕ݁ܶܝܢ ܐܰܠܳܗܳܐ
ܕ݁ܠܳܐ
ܢܰܪܦ݁ܶܝܟ݂ܽܘܢ
ܕ݁ܬ݂ܶܬ݂ܢܰܣܽܘܢ
ܝܰܬ݁ܺܝܪ ܡܰܢ
ܡܶܕ݁ܶܡ
ܕ݁ܰܡܨܶܝܢ
ܐܢ݈ܬ݁ܽܘܢ
ܐܶܠܳܐ
ܢܶܥܒ݁ܶܕ݂
ܠܢܶܣܝܽܘܢܟ݂ܽܘܢ
ܡܰܦ݁ܩܳܢܳܐ
ܐܰܝܟ݁ܰܢܳܐ
ܕ݁ܬ݂ܶܫܟ݁ܚܽܘܢ
ܠܰܡܣܰܝܒ݁ܳܪܽܘ܂</div>
<div type="v" n="14">ܡܶܛܽܠ
ܗܳܢܳܐ
ܚܰܒ݁ܺܝܒ݂ܰܝ
ܥܪܽܘܩܘ ܡܶܢ
ܦ݁ܽܘܠܚܳܢܳܐ
ܕ݁ܰܦ݂ܬ݂ܰܟ݂ܪܶܐ܂</div>
<div type="v" n="15">ܐܰܝܟ݂
ܕ݁ܰܠܚܰܟ݁ܺܝܡܶܐ
ܐܳܡܰܪ ܐ݈ܢܳܐ
ܕ݁ܽܘܢܘ
ܐܰܢ݈ܬ݁ܽܘܢ
ܡܶܕ݁ܶܡ
ܕ݁ܳܐܡܰܪ
ܐ݈ܢܳܐ܂</div>
<div type="v" n="16">ܟ݁ܳܣܳܐ
ܗܰܘ
ܕ݁ܬ݂ܰܘܕ݁ܺܝܬ݂ܳܐ
ܕ݁ܰܡܒ݂ܰܪܟ݂ܺܝܢܰܢ
ܠܳܐ ܗ݈ܘܳܐ
ܫܰܘܬ݁ܳܦ݂ܽܘܬ݂ܳܐ
ܐܺܝܬ݂ܰܘܗ݈ܝ
ܕ݁ܰܕ݂ܡܶܗ
ܕ݁ܰܡܫܺܝܚܳܐ
ܘܠܰܚܡܳܐ ܗܰܘ
ܕ݁ܩܳܨܶܝܢܰܢ
ܠܳܐ ܗ݈ܘܳܐ
ܫܰܘܬ݁ܳܦ݂ܽܘܬ݂ܳܐ
ܐܺܝܬ݂ܰܘܗ݈ܝ
ܕ݁ܦ݂ܰܓ݂ܪܶܗ
ܕ݁ܰܡܫܺܝܚܳܐ܂</div>
<div type="v" n="17">ܐܰܝܟ݁ܰܢܳܐ
ܕ݁ܚܰܕ݂ ܗ݈ܽܘ
ܠܰܚܡܳܐ ܗܰܘ
ܗܳܟ݂ܰܢܳܐ
ܟ݁ܽܠܰܢ ܚܰܕ݂
ܚܢܰܢ ܦ݁ܓ݂ܰܪ
ܟ݁ܽܠܰܢ ܓ݁ܶܝܪ
ܡܶܢ ܗܰܘ ܗ݈ܽܘ
ܚܰܕ݂ ܠܰܚܡܳܐ
ܢܳܣܒ݁ܺܝܢܰܢ܂</div>
<div type="v" n="18">ܚܙܰܘ
ܠܺܐܝܣܪܳܝܶܠ
ܕ݁ܒ݂ܰܒ݂ܣܰܪ
ܠܳܐ ܗ݈ܘܳܐ
ܐܰܝܠܶܝܢ
ܕ݁ܳܐܟ݂ܠܺܝܢ
ܕ݁ܶܒ݂ܚܶܐ
ܗܳܘܶܝܢ
ܫܰܘܬ݁ܳܦ݂ܶܐ
ܠܡܰܕ݂ܒ݁ܚܳܐ܂</div>
<div type="v" n="19">ܡܳܢܳܐ
ܗܳܟ݂ܺܝܠ ܐܳܡܰܪ
ܐ݈ܢܳܐ
ܕ݁ܰܦ݂ܬ݂ܰܟ݂ܪܳܐ
ܡܶܕ݁ܶܡ
ܐܺܝܬ݂ܰܘܗ݈ܝ
ܐܰܘ ܕ݁ܶܒ݂ܚܳܐ
ܕ݁ܰܦ݂ܬ݂ܰܟ݂ܪܳܐ
ܡܶܕ݁ܶܡ ܗ݈ܽܘ
ܠܳܐ܂</div>
<div type="v" n="20">ܐܶܠܳܐ ܗܰܘ
ܡܶܕ݁ܶܡ
ܕ݁ܕ݂ܳܒ݂ܚܺܝܢ
ܚܰܢܦ݂ܶܐ
ܠܫܺܐܕ݂ܶܐ ܗ݈ܘ
ܕ݁ܳܒ݂ܚܺܝܢ
ܘܠܳܐ ܠܰܐܠܳܗܳܐ
ܠܳܐ ܕ݁ܶܝܢ
ܨܳܒ݂ܶܐ ܐ݈ܢܳܐ
ܕ݁ܬ݂ܶܗܘܽܘܢ
ܫܰܘܬ݁ܳܦ݂ܶܐ
ܠܫܺܐܕ݂ܶܐ܂</div>
<div type="v" n="21">ܠܳܐ
ܡܶܫܟ݁ܚܺܝܢ
ܐܢ݈ܬ݁ܽܘܢ
ܕ݁ܬ݂ܶܫܬ݁ܽܘܢ
ܟ݁ܳܣܳܐ
ܕ݁ܡܳܪܰܢ
ܘܟ݂ܳܣܳܐ
ܕ݁ܫܺܐܕ݂ܶܐ
ܘܠܳܐ
ܡܶܫܟ݁ܚܺܝܢ
ܐܢ݈ܬ݁ܽܘܢ
ܕ݁ܬ݂ܶܫܬ݁ܰܘܬ݁ܦ݂ܽܘܢ
ܒ݁ܦ݂ܳܬ݂ܽܘܪܳܐ
ܕ݁ܡܳܪܰܢ
ܘܰܒ݂ܦ݂ܳܬ݂ܽܘܪܳܐ
ܕ݁ܫܺܐܕ݂ܶܐ܂</div>
<div type="v" n="22">ܐܰܘ
ܕ݁ܰܠܡܳܐ
ܡܰܛܳܢܽܘ
ܡܰܛܢܺܝܢܰܢ
ܠܡܳܪܰܢ
ܕ݁ܰܠܡܳܐ
ܚܰܣܺܝܢܺܝܢܰܢ
ܡܶܢܶܗ܂</div>
<div type="v" n="23">ܟ݁ܽܠ
ܡܶܕ݁ܶܡ ܫܰܠܺܝܛ
ܠܺܝ ܐܶܠܳܐ ܠܳܐ
ܟ݁ܽܠ ܡܶܕ݁ܶܡ
ܦ݁ܰܩܳܚ ܟ݁ܽܠ
ܡܶܕ݁ܶܡ ܫܰܠܺܝܛ
ܠܺܝ ܐܶܠܳܐ ܠܳܐ
ܟ݁ܽܠ ܡܶܕ݁ܶܡ
ܡܒ݂ܰܢܶܐ܂</div>
<div type="v" n="24">ܠܳܐ ܐ݈ܢܳܫ
ܕ݁ܢܰܦ݂ܫܶܗ
ܢܶܗܘܶܐ ܒ݁ܳܥܶܐ
ܐܶܠܳܐ ܟ݁ܽܠܢܳܫ
ܐܳܦ݂
ܕ݁ܚܰܒ݂ܪܶܗ܂</div>
<div type="v" n="25">ܟ݁ܽܠܡܶܕ݁ܶܡ
ܕ݁ܡܶܙܕ݁ܰܒ݁ܰܢ
ܒ݁ܡܰܩܶܠܳܘܢ
ܗܘܰܝܬ݁ܽܘܢ
ܐܳܟ݂ܠܺܝܢ
ܕ݁ܠܳܐ
ܥܽܘܩܳܒ݂ܳܐ
ܡܶܛܽܠ
ܬ݁ܺܐܪܬ݁ܳܐ܂</div>
<div type="v" n="26">ܕ݁ܡܳܪܝܳܐ
ܗ݈ܝ ܓ݁ܶܝܪ
ܐܰܪܥܳܐ
ܒ݁ܰܡܠܳܐܳܗ܂</div>
<div type="v" n="27">ܐܶܢ ܐ݈ܢܳܫ
ܕ݁ܶܝܢ ܡܶܢ
ܚܰܢܦ݂ܶܐ ܩܳܪܶܐ
ܠܟ݂ܽܘܢ
ܘܨܳܒ݂ܶܝܢ
ܐܢ݈ܬ݁ܽܘܢ
ܠܡܺܐܙܰܠ
ܟ݁ܽܠܡܶܕ݁ܶܡ
ܕ݁ܡܶܬ݁ܣܺܝܡ
ܩܕ݂ܳܡܰܝܟ݁ܽܘܢ
ܐܰܟ݂ܽܘܠܘ
ܕ݁ܠܳܐ
ܥܽܘܩܳܒ݂ܳܐ
ܡܶܛܽܠ
ܬ݁ܺܐܪܬ݁ܳܐ܂</div>
<div type="v" n="28">ܐܶܢ ܐ݈ܢܳܫ
ܕ݁ܶܝܢ ܢܺܐܡܰܪ
ܠܟ݂ܽܘܢ
ܕ݁ܗܳܢܳܐ
ܕ݁ܰܕ݂ܒ݂ܺܝܚܳܐ
ܗܽܘ ܠܳܐ
ܬ݁ܶܐܟ݂ܠܽܘܢ
ܡܶܛܽܠ ܗܰܘ
ܕ݁ܳܐܡܰܪ
ܠܟ݂ܽܘܢ ܘܡܶܛܽܠ
ܬ݁ܺܐܪܬ݁ܳܐ܂</div>
<div type="v" n="29">ܬ݁ܺܐܪܬ݁ܳܐ
ܕ݁ܶܝܢ ܐܳܡܰܪ
ܐ݈ܢܳܐ ܠܳܐ
ܗ݈ܘܳܐ
ܕ݁ܺܝܠܟ݂ܽܘܢ
ܐܶܠܳܐ ܕ݁ܗܰܘ
ܕ݁ܳܐܡܰܪ
ܠܡܳܢܳܐ ܓ݁ܶܝܪ
ܚܺܐܪܽܘܬ݂ܝ
ܡܶܬ݁ܕ݂ܺܝܢܳܐ
ܡܶܢ ܬ݁ܺܐܪܬ݁ܳܐ
ܕ݁ܰܐ݈ܚܪܳܢܶܐ܂</div>
<div type="v" n="30">ܐܶܢ ܐܶܢܳܐ
ܒ݁ܛܰܝܒ݁ܽܘܬ݂ܳܐ
ܡܶܬ݂ܚܰܫܰܚ
ܐ݈ܢܳܐ ܡܳܢܳܐ
ܡܶܬ݂ܓ݁ܰܕ݁ܰܦ݂
ܐ݈ܢܳܐ ܥܰܠ
ܡܶܕ݁ܶܡ
ܕ݁ܶܐܢܳܐ
ܡܰܘܕ݁ܶܐܢܳܐ܂</div>
<div type="v" n="31">ܐܶܢ
ܐܳܟ݂ܠܺܝܢ
ܐܢ݈ܬ݁ܽܘܢ
ܗܳܟ݂ܺܝܠ ܘܶܐܢ
ܫܳܬ݂ܶܝܢ
ܐܢ݈ܬ݁ܽܘܢ ܘܶܐܢ
ܡܶܕ݁ܶܡ
ܥܳܒ݂ܕ݁ܺܝܢ
ܐܢ݈ܬ݁ܽܘܢ
ܟ݁ܽܠܡܶܕ݁ܶܡ
ܠܬ݂ܶܫܒ݁ܽܘܚܬ݁ܳܐ
ܕ݁ܰܐܠܳܗܳܐ
ܗܘܰܝܬ݁ܽܘܢ
ܥܳܒ݂ܕ݁ܺܝܢ܂</div>
<div type="v" n="32">ܕ݁ܠܳܐ
ܬ݁ܽܘܩܠܳܐ ܗܘܰܘ
ܠܺܝܗܽܘܕ݂ܳܝܶܐ
ܘܠܰܐܪܡܳܝܶܐ
ܘܰܠܥܺܕ݈݁ܬ݁ܶܗ
ܕ݁ܰܐܠܳܗܳܐ܂</div>
<div type="v" n="33">ܐܰܝܟ݂
ܕ݁ܳܐܦ݂ ܐܶܢܳܐ
ܒ݁ܟ݂ܽܠ ܡܶܕ݁ܶܡ
ܠܟ݂ܽܠܢܳܫ
ܫܳܦ݂ܰܪ ܐ݈ܢܳܐ
ܘܠܳܐ ܒ݁ܳܥܶܐ
ܐ݈ܢܳܐ ܡܶܕ݁ܶܡ
ܕ݁ܠܺܝ ܦ݁ܰܩܳܚ
ܐܶܠܳܐ ܡܶܕ݁ܶܡ
ܕ݁ܰܠܣܰܓ݁ܺܝܶܐܐ
ܦ݁ܰܩܳܚ
ܕ݁ܢܺܚܽܘܢ܂</div>
</div>
<div type="ch" n="11">
<div type="title" n="title"> ܀
ܕܩܘܪ̈ܢܬܝܐ
ܩܕܡܝܬܐ ܝܐܐ </div>
<div type="v" n="1">ܐܶܬ݁ܕ݁ܰܡܰܘ
ܒ݁ܺܝ
ܐܰܝܟ݁ܰܢܳܐ
ܕ݁ܳܐܦ݂ ܐܶܢܳܐ
ܒ݁ܰܡܫܺܝܚܳܐ܂</div>
<div type="v" n="2">ܡܫܰܒ݁ܰܚ
ܐ݈ܢܳܐ ܠܟ݂ܽܘܢ
ܕ݁ܶܝܢ ܐܰܚܰܝ
ܕ݁ܰܒ݂ܟ݂ܽܠ
ܡܶܕ݁ܶܡ
ܡܰܥ݈ܗܶܕ݂
ܐܢ݈ܬ݁ܽܘܢ ܠܺܝ
ܘܰܐܝܟ݁ܰܢܳܐ
ܕ݁ܰܐܫܠܡܶܬ݂
ܠܟ݂ܽܘܢ
ܦ݁ܽܘܩܕ݁ܳܢܶܐ
ܐܰܚܺܝܕ݂ܺܝܢ
ܐܢ݈ܬ݁ܽܘܢ܂</div>
<div type="v" n="3">ܨܳܒ݂ܶܐ
ܐ݈ܢܳܐ ܕ݁ܶܝܢ
ܕ݁ܬ݂ܶܕ݁ܥܽܘܢ
ܕ݁ܟ݂ܽܠ ܓ݁ܒ݂ܰܪ
ܪܺܫܶܗ ܡܫܺܝܚܳܐ
ܗܽܘ ܘܪܺܫܳܗ
ܕ݁ܰܐܢ݈ܬ݁ܬ݂ܳܐ
ܓ݁ܰܒ݂ܪܳܐ ܗܽܘ
ܘܪܺܫܶܗ
ܕ݁ܰܡܫܺܝܚܳܐ
ܐܰܠܳܗܳܐ ܗܽܘ܂</div>
<div type="v" n="4">ܟ݁ܽܠ
ܓ݁ܰܒ݂ܪܳܐ
ܕ݁ܰܡܨܰܠܶܐ ܐܰܘ
ܡܶܬ݂ܢܰܒ݁ܶܐ
ܟ݁ܰܕ݂ ܡܟ݂ܰܣܰܝ
ܪܺܫܶܗ
ܡܰܒ݂ܗܶܬ݂
ܪܺܫܶܗ܂</div>
<div type="v" n="5">ܘܟ݂ܽܠ
ܐܰܢ݈ܬ݁ܬ݂ܳܐ
ܕ݁ܰܡܨܰܠܝܳܐ
ܐܰܘ
ܡܶܬ݂ܢܰܒ݁ܝܳܐ
ܟ݁ܰܕ݂ ܓ݁ܠܶܐ
ܪܺܫܳܗ
ܡܰܒ݂ܗܬ݂ܳܐ
ܪܺܫܳܗ ܫܰܘܝܳܐ
ܗ݈ܝ ܓ݁ܶܝܪ ܥܰܡ
ܗܳܝ ܕ݁ܰܓ݂ܪܺܝܥ
ܪܺܫܳܗ܂</div>
<div type="v" n="6">ܐܶܢ ܓ݁ܶܝܪ
ܠܳܐ
ܡܶܬ݂ܟ݁ܰܣܝܳܐ
ܐܰܢ݈ܬ݁ܬ݂ܳܐ
ܐܳܦ݂
ܬ݁ܶܣܬ݁ܰܦ݁ܰܪ
ܐܶܢ ܕ݁ܶܝܢ
ܡܫܰܟ݁ܰܪ ܗ݈ܽܘ
ܠܰܐܢ݈ܬ݁ܬ݂ܳܐ
ܠܡܶܣܬ݁ܰܦ݁ܳܪܽܘ
ܐܰܘ ܠܡܶܓ݂ܪܰܥ
ܬ݁ܶܬ݂ܟ݁ܰܣܶܐ܂</div>
<div type="v" n="7">ܓ݁ܰܒ݂ܪܳܐ
ܓ݁ܶܝܪ ܠܳܐ
ܚܰܝܳܒ݂
ܕ݁ܰܢܟ݂ܰܣܶܐ
ܪܺܫܶܗ ܡܶܛܽܠ
ܕ݁ܰܕ݂ܡܽܘܬ݂ܳܐ
ܗܽܘ
ܘܬ݂ܶܫܒ݁ܽܘܚܬ݁ܳܐ
ܕ݁ܰܐܠܳܗܳܐ
ܐܰܢ݈ܬ݁ܬ݂ܳܐ
ܕ݁ܶܝܢ
ܬ݁ܶܫܒ݁ܽܘܚܬ݁ܳܐ
ܗ݈ܝ
ܕ݁ܓ݂ܰܒ݂ܪܳܐ܂</div>
<div type="v" n="8">ܠܳܐ ܓ݁ܶܝܪ
ܐܺܝܬ݂ܰܘܗ݈ܝ
ܓ݁ܰܒ݂ܪܳܐ ܡܶܢ
ܐܰܢ݈ܬ݁ܬ݂ܳܐ
ܐܶܠܳܐ
ܐܰܢ݈ܬ݁ܬ݂ܳܐ
ܡܶܢ
ܓ݁ܰܒ݂ܪܳܐ܂</div>
<div type="v" n="9">ܘܳܐܦ݂ܠܳܐ
ܓ݁ܶܝܪ
ܓ݁ܰܒ݂ܪܳܐ
ܐܶܬ݂ܒ݁ܪܺܝ
ܡܶܛܽܠ
ܐܰܢ݈ܬ݁ܬ݂ܳܐ
ܐܶܠܳܐ
ܐܰܢ݈ܬ݁ܬ݂ܳܐ
ܡܶܛܽܠ
ܓ݁ܰܒ݂ܪܳܐ܂</div>
<div type="v" n="10">ܡܶܛܽܠ
ܗܳܢܳܐ
ܚܰܝܳܒ݂ܳܐ
ܐܰܢ݈ܬ݁ܬ݂ܳܐ
ܕ݁ܫܽܘܠܛܳܢܳܐ
ܢܶܗܘܶܐ ܥܰܠ
ܪܺܫܳܗ ܡܶܛܽܠ
ܡܰܠܰܐܟ݂ܶܐ܂</div>
<div type="v" n="11">ܒ݁ܪܰܡ
ܕ݁ܶܝܢ ܠܳܐ
ܓ݁ܰܒ݂ܪܳܐ
ܠܒ݂ܰܪ ܡܶܢ
ܐܰܢ݈ܬ݁ܬ݂ܳܐ
ܐܳܦ݂ܠܳܐ
ܐܰܢ݈ܬ݁ܬ݂ܳܐ
ܠܒ݂ܰܪ ܡܶܢ
ܓ݁ܰܒ݂ܪܳܐ
ܒ݁ܡܳܪܰܢ܂</div>
<div type="v" n="12">ܐܰܝܟ݁ܰܢܳܐ
ܓ݁ܶܝܪ
ܕ݁ܰܐܢ݈ܬ݁ܬ݂ܳܐ
ܡܶܢ ܓ݁ܰܒ݂ܪܳܐ
ܗܳܟ݂ܰܢܳܐ ܐܳܦ݂
ܓ݁ܰܒ݂ܪܳܐ
ܒ݁ܝܰܕ݂
ܐܰܢ݈ܬ݁ܬ݂ܳܐ
ܟ݁ܽܠܡܶܕ݁ܶܡ
ܕ݁ܶܝܢ ܡܶܢ
ܐܰܠܳܗܳܐ ܗܽܘ܂</div>
<div type="v" n="13">ܕ݁ܽܘܢܘ
ܒ݁ܰܝܢܰܝܟ݁ܽܘܢ
ܠܢܰܦ݂ܫܟ݂ܽܘܢ
ܝܳܐܶܐ
ܠܰܐܢ݈ܬ݁ܬ݂ܳܐ
ܕ݁ܟ݂ܰܕ݂ ܓ݁ܠܶܐ
ܪܺܫܳܗ ܬ݁ܨܰܠܶܐ
ܠܰܐܠܳܗܳܐ܂</div>
<div type="v" n="14">ܐܳܦ݂ܠܳܐ
ܗܽܘ ܟ݁ܝܳܢܳܐ
ܡܰܠܶܦ݂ ܠܟ݂ܽܘܢ
ܕ݁ܓ݂ܰܒ݂ܪܳܐ
ܡܳܐ ܕ݁ܩܳܐܶܡ
ܣܰܥܪܶܗ ܨܰܥܪܳܐ
ܗܽܘ ܠܶܗ܂</div>
<div type="v" n="15">ܘܰܐܢ݈ܬ݁ܬ݂ܳܐ
ܡܳܐ
ܕ݁ܰܡܪܰܒ݁ܰܝ
ܣܰܥܪܳܗ
ܬ݁ܶܫܒ݁ܽܘܚܬ݁ܳܐ
ܗ݈ܝ ܠܳܗ ܡܶܛܽܠ
ܕ݁ܣܰܥܪܳܗ
ܚܠܳܦ݂
ܬ݁ܰܟ݂ܣܺܝܬ݂ܳܐ
ܗܽܘ
ܐܶܬ݂ܺܝܗܶܒ݂
ܠܳܗ܂</div>
<div type="v" n="16">ܐܶܢ ܐ݈ܢܳܫ
ܕ݁ܶܝܢ
ܡܶܬ݂ܚܪܶܐ ܥܰܠ
ܗܳܠܶܝܢ ܠܰܢ
ܠܰܝܬ݁ ܥܝܳܕ݂ܳܐ
ܐܰܝܟ݂ ܗܳܢܳܐ
ܘܠܳܐ
ܠܥܺܕ݈݁ܬ݁ܶܗ
ܕ݁ܰܐܠܳܗܳܐ܂</div>
<div type="v" n="17">ܗܳܕ݂ܶܐ
ܕ݁ܶܝܢ
ܕ݁ܰܡܦ݂ܰܩܶܕ݂
ܐ݈ܢܳܐ ܠܳܐ
ܐܰܝܟ݂ ܡܫܰܒ݁ܰܚ
ܐ݈ܢܳܐ ܠܟ݂ܽܘܢ
ܡܶܛܽܠ ܕ݁ܠܳܐ
ܗ݈ܘܳܐ
ܠܰܩܕ݂ܳܡܰܝܟ݁ܽܘܢ
ܐܶܬ݂ܰܝܬ݁ܽܘܢ
ܐܶܠܳܐ
ܠܰܒ݂ܨܺܝܪܽܘܬ݂ܳܐ
ܗܽܘ
ܢܚܶܬ݁ܬ݁ܽܘܢ܂</div>
<div type="v" n="18">ܠܽܘܩܕ݂ܰܡ
ܓ݁ܶܝܪ ܡܳܐ
ܕ݁ܡܶܬ݂ܟ݁ܰܢܫܺܝܢ
ܐܢ݈ܬ݁ܽܘܢ
ܒ݁ܥܺܕ݈݁ܬ݁ܳܐ
ܦ݁ܳܠܰܓ݂ܘܳܬ݂ܳܐ
ܫܳܡܰܥ ܐ݈ܢܳܐ
ܕ݁ܺܐܝܬ݂
ܒ݁ܰܝܢܳܬ݂ܟ݂ܽܘܢ
ܘܡܶܕ݁ܶܡ
ܡܶܕ݁ܶܡ
ܡܗܰܝܡܶܢ
ܐ݈ܢܳܐ܂</div>
<div type="v" n="19">ܥܬ݂ܺܝܕ݂ܺܝܢ
ܐܶܢܽܘܢ ܓ݁ܶܝܪ
ܐܳܦ݂ ܚܶܪܝܳܢܶܐ
ܕ݁ܢܶܗܘܽܘܢ
ܒ݁ܰܝܢܳܬ݂ܟ݂ܽܘܢ
ܕ݁ܰܐܝܠܶܝܢ
ܕ݁ܰܒ݂ܩܶܝܢ
ܒ݁ܟ݂ܽܘܢ
ܢܶܬ݂ܝܰܕ݂ܥܽܘܢ܂</div>
<div type="v" n="20">ܡܳܐ
ܗܳܟ݂ܺܝܠ
ܕ݁ܡܶܬ݂ܟ݁ܰܢܫܺܝܢ
ܐܢ݈ܬ݁ܽܘܢ ܠܰܘ
ܐܰܝܟ݂
ܕ݁ܙܳܕ݂ܶܩ
ܠܝܰܘܡܶܗ
ܕ݁ܡܳܪܰܢ
ܐܳܟ݂ܠܺܝܢ
ܐܢ݈ܬ݁ܽܘܢ
ܘܫܳܬ݂ܶܝܢ܂</div>
<div type="v" n="21">ܐܶܠܳܐ
ܐ݈ܢܳܫ ܐ݈ܢܳܫ
ܚܫܳܡܺܝܬ݂ܶܗ
ܩܳܕ݂ܶܡ ܐܳܟ݂ܶܠ
ܠܳܗ ܘܗܳܘܶܐ
ܚܰܕ݂ ܟ݁ܦ݂ܶܢ
ܘܚܰܕ݂ ܪܘܶܐ܂</div>
<div type="v" n="22">ܕ݁ܰܠܡܳܐ
ܒ݁ܳܬ݁ܶܐ ܠܰܝܬ݁
ܠܟ݂ܽܘܢ
ܕ݁ܬ݂ܶܐܟ݂ܠܽܘܢ
ܘܬ݂ܶܫܬ݁ܽܘܢ
ܐܰܘ
ܒ݁ܥܺܕ݈݁ܬ݁ܶܗ
ܕ݁ܰܐܠܳܗܳܐ
ܒ݁ܳܣܶܝܢ
ܐܢ݈ܬ݁ܽܘܢ
ܘܡܰܒ݂ܗܬ݂ܺܝܢ
ܐܢ݈ܬ݁ܽܘܢ
ܠܰܐܝܠܶܝܢ
ܕ݁ܠܰܝܬ݁ ܠܗܽܘܢ
ܡܳܢܳܐ ܐܺܡܰܪ
ܠܟ݂ܽܘܢ
ܐܶܫܰܒ݁ܰܚܟ݂ܽܘܢ
ܒ݁ܗܳܕ݂ܶܐ ܠܳܐ
ܡܫܰܒ݁ܰܚ
ܐ݈ܢܳܐ܂</div>
<div type="v" n="23">ܐܶܢܳܐ
ܓ݁ܶܝܪ
ܩܰܒ݁ܠܶܬ݂ ܡܶܢ
ܡܳܪܰܢ ܗܰܘ
ܡܶܕ݁ܶܡ
ܕ݁ܰܐܫܠܡܶܬ݂
ܠܟ݂ܽܘܢ
ܕ݁ܡܳܪܰܢ
ܝܶܫܽܘܥ ܒ݁ܗܰܘ
ܠܺܠܝܳܐ
ܕ݁ܡܶܫܬ݁ܠܶܡ
ܗ݈ܘܳܐ ܢܣܰܒ݂
ܗ݈ܘܳܐ
ܠܰܚܡܳܐ܂</div>
<div type="v" n="24">ܘܒ݂ܰܪܶܟ݂
ܘܰܩܨܳܐ ܘܶܐܡܰܪ
ܣܰܒ݂ܘ
ܐܰܟ݂ܽܘܠܘ
ܗܳܢܰܘ ܦ݁ܰܓ݂ܪܝ
ܕ݁ܥܰܠ
ܐܰܦ݁ܰܝܟ݁ܽܘܢ
ܡܶܬ݂ܩܨܶܐ
ܗܳܟ݂ܰܢܳܐ
ܗܘܰܝܬ݁ܽܘܢ
ܥܳܒ݂ܕ݁ܺܝܢ
ܠܕ݂ܽܘܟ݂ܪܳܢܝ܂</div>
<div type="v" n="25">ܗܳܟ݂ܰܢܳܐ
ܡܶܢ ܒ݁ܳܬ݂ܰܪ
ܕ݁ܰܐܚܫܶܡܘ
ܐܳܦ݂ ܟ݁ܳܣܳܐ
ܝܰܗ݈ܒ݂ ܘܶܐܡܰܪ
ܗܳܢܳܐ ܟ݁ܳܣܳܐ
ܐܺܝܬ݂ܰܘܗ݈ܝ
ܕ݁ܺܝܰܬ݂ܺܩܺܐ
ܚܕ݂ܰܬ݂ܳܐ
ܒ݁ܕ݂ܶܡܝ
ܗܳܟ݂ܰܢܳܐ
ܗܘܰܝܬ݁ܽܘܢ
ܥܳܒ݂ܕ݁ܺܝܢ
ܟ݁ܽܠ ܐܶܡܰܬ݂ܝ
ܕ݁ܫܳܬ݂ܶܝܢ
ܐܢ݈ܬ݁ܽܘܢ
ܠܕ݂ܽܘܟ݂ܪܳܢܝ܂</div>
<div type="v" n="26">ܟ݁ܽܠ
ܐܶܡܰܬ݂ܝ ܓ݁ܶܝܪ
ܕ݁ܳܐܟ݂ܠܺܝܢ
ܐܢ݈ܬ݁ܽܘܢ
ܠܰܚܡܳܐ ܗܳܢܳܐ
ܘܫܳܬ݂ܶܝܢ
ܐܢ݈ܬ݁ܽܘܢ
ܟ݁ܳܣܳܐ ܗܳܢܳܐ
ܡܰܘܬ݁ܶܗ ܗ݈ܽܘ
ܕ݁ܡܳܪܰܢ
ܡܰܥ݈ܗܕ݁ܺܝܢ
ܐܢ݈ܬ݁ܽܘܢ
ܥܕ݂ܰܡܳܐ
ܠܡܶܐܬ݂ܺܝܬ݂ܶܗ܂</div>
<div type="v" n="27">ܐܰܝܢܳܐ
ܗܳܟ݂ܺܝܠ
ܕ݁ܳܐܟ݂ܶܠ ܡܶܢ
ܠܰܚܡܶܗ
ܕ݁ܡܳܪܝܳܐ
ܘܫܳܬ݂ܶܐ ܡܶܢ
ܟ݁ܳܣܶܗ ܘܠܳܐ
ܫܳܘܶܐ ܠܶܗ
ܡܚܰܝܰܒ݂ ܗ݈ܽܘ
ܠܰܕ݂ܡܶܗ
ܕ݁ܡܳܪܝܳܐ
ܘܰܠܦ݂ܰܓ݂ܪܶܗ܂</div>
<div type="v" n="28">ܡܶܛܽܠ
ܗܳܢܳܐ ܢܶܗܘܶܐ
ܐ݈ܢܳܫ ܒ݁ܳܩܶܐ
ܢܰܦ݂ܫܶܗ
ܘܗܳܝܕ݁ܶܝܢ
ܐܳܟ݂ܶܠ ܡܶܢ
ܠܰܚܡܳܐ ܗܳܢܳܐ
ܘܫܳܬ݂ܶܐ ܡܶܢ
ܟ݁ܳܣܳܐ
ܗܳܢܳܐ܂</div>
<div type="v" n="29">ܡܰܢ
ܕ݁ܳܐܟ݂ܶܠ
ܓ݁ܶܝܪ ܘܫܳܬ݂ܶܐ
ܡܶܢܶܗ ܟ݁ܰܕ݂
ܠܳܐ ܫܳܘܶܐ
ܚܽܘܝܳܒ݂ܳܐ ܗ݈ܘ
ܠܢܰܦ݂ܫܶܗ
ܐܳܟ݂ܶܠ
ܘܫܳܬ݂ܶܐ ܕ݁ܠܳܐ
ܦ݁ܪܰܫ
ܦ݁ܰܓ݂ܪܶܗ
ܕ݁ܡܳܪܝܳܐ܂</div>
<div type="v" n="30">ܡܶܛܽܠ
ܗܳܢܳܐ
ܣܰܓ݁ܺܝܐܝܺܢ
ܒ݁ܟ݂ܽܘܢ
ܡܰܪܥܶܐ
ܘܰܟ݂ܪܺܝܗܶܐ
ܘܣܰܓ݁ܺܝܶܐܐ
ܕ݁ܕ݂ܳܡܟ݁ܺܝܢ܂</div>
<div type="v" n="31">ܐܶܠܽܘ
ܓ݁ܶܝܪ ܢܰܦ݂ܫܰܢ
ܕ݁ܳܝܢܺܝܢ
ܗ݈ܘܰܝܢ ܠܳܐ
ܡܶܬ݁ܕ݂ܺܝܢܺܝܢ
ܗ݈ܘܰܝܢ܂</div>
<div type="v" n="32">ܟ݁ܰܕ݂
ܡܶܬ݁ܕ݂ܺܝܢܺܝܢܰܢ
ܕ݁ܶܝܢ ܡܶܢ
ܡܳܪܰܢ
ܡܶܬ݂ܪܕ݂ܳܝܽܘ
ܡܶܬ݂ܪܕ݂ܶܝܢܰܢ
ܕ݁ܠܳܐ ܥܰܡ
ܥܳܠܡܳܐ
ܢܶܬ݂ܚܰܝܰܒ݂܂</div>
<div type="v" n="33">ܡܶܟ݁ܺܝܠ
ܐܰܚܰܝ ܐܶܡܰܬ݂ܝ
ܕ݁ܡܶܬ݂ܟ݁ܰܢܫܺܝܢ
ܐܢ݈ܬ݁ܽܘܢ
ܠܡܶܐܟ݂ܰܠ
ܗܘܰܝܬ݁ܽܘܢ
ܡܩܰܘܶܝܢ ܚܰܕ݂
ܠܚܰܕ݂܂</div>
<div type="v" n="34">ܡܰܢ ܕ݁ܶܝܢ
ܕ݁ܰܟ݂ܦ݂ܶܢ
ܒ݁ܒ݂ܰܝܬ݁ܶܗ
ܢܶܠܥܰܣ ܕ݁ܠܳܐ
ܠܚܰܝܳܒ݂ܽܘܬ݂ܳܐ
ܬ݁ܶܗܘܽܘܢ
ܡܶܬ݂ܟ݁ܰܢܫܺܝܢ
ܥܰܠ ܫܰܪܟ݁ܳܐ
ܕ݁ܶܝܢ ܡܳܐ
ܕ݁ܶܐܬ݂ܺܝܬ݂
ܐܶܦ݁ܰܩܶܕ݂ܟ݂ܽܘܢ܂</div>
</div>
<div type="ch" n="12">
<div type="title" n="title"> ܀
ܕܩܘܪ̈ܢܬܝܐ
ܩܕܡܝܬܐ ܝܒܒ </div>
<div type="v" n="1">ܥܰܠ
ܪܽܘܚܳܢܝܳܬ݂ܳܐ
ܕ݁ܶܝܢ ܐܰܚܰܝ
ܨܳܒ݂ܶܐ ܐ݈ܢܳܐ
ܕ݁ܬ݂ܶܕ݁ܥܽܘܢ܂</div>
<div type="v" n="2">ܕ݁ܚܰܢܦ݂ܶܐ
ܗ݈ܘܰܝܬ݁ܽܘܢ
ܘܠܰܦ݂ܬ݂ܰܟ݂ܪܶܐ
ܐܰܝܠܶܝܢ
ܕ݁ܠܰܝܬ݁ ܠܗܽܘܢ
ܩܳܠܳܐ ܕ݁ܠܳܐ
ܦ݁ܽܘܪܫܳܢ
ܡܶܬ݁ܕ݁ܰܒ݂ܪܺܝܢ
ܗ݈ܘܰܝܬ݁ܽܘܢ܂</div>
<div type="v" n="3">ܡܶܛܽܠ
ܗܳܢܳܐ ܡܰܘܕ݁ܰܥ
ܐ݈ܢܳܐ ܠܟ݂ܽܘܢ
ܕ݁ܠܰܝܬ݁ ܐ݈ܢܳܫ
ܕ݁ܰܒ݂ܪܽܘܚܳܐ
ܕ݁ܰܐܠܳܗܳܐ
ܡܡܰܠܶܠ ܘܳܐܡܰܪ
ܕ݁ܰܚܪܶܡ ܗ݈ܽܘ
ܝܶܫܽܘܥ
ܘܳܐܦ݂ܠܳܐ
ܐ݈ܢܳܫ ܡܶܫܟ݁ܰܚ
ܠܡܺܐܡܰܪ
ܕ݁ܡܳܪܝܳܐ ܗܽܘ
ܝܶܫܽܘܥ ܐܶܠܳܐ
ܐܶܢ ܒ݁ܪܽܘܚܳܐ
ܕ݁ܩܽܘܕ݂ܫܳܐ܂</div>
<div type="v" n="4">ܦ݁ܽܘܠܳܓ݂ܶܐ
ܕ݁ܶܝܢ
ܕ݁ܡܰܘܗܒ݂ܳܬ݂ܳܐ
ܐܺܝܬ݂ܰܝܗܽܘܢ
ܐܶܠܳܐ ܚܕ݂ܳܐ
ܗ݈ܝ ܪܽܘܚܳܐ܂</div>
<div type="v" n="5">ܘܦ݂ܽܘܠܳܓ݂ܶܐ
ܕ݁ܬ݂ܶܫܡܫܳܬ݂ܳܐ
ܐܺܝܬ݂ܰܝܗܽܘܢ
ܐܶܠܳܐ ܚܰܕ݂
ܗ݈ܽܘ ܡܳܪܝܳܐ܂</div>
<div type="v" n="6">ܘܦ݂ܽܘܠܳܓ݂ܶܐ
ܕ݁ܚܰܝܠܰܘܳܬ݂ܳܐ
ܐܺܝܬ݂ ܐܶܠܳܐ
ܚܰܕ݂ ܗ݈ܽܘ
ܐܰܠܳܗܳܐ
ܕ݁ܡܰܥܒ݁ܶܕ݂
ܟ݁ܽܠ
ܒ݁ܟ݂ܽܠܢܳܫ܂</div>
<div type="v" n="7">ܠܐ݈ܢܳܫ
ܐ݈ܢܳܫ ܕ݁ܶܝܢ
ܡܶܬ݂ܺܝܗܶܒ݂
ܠܶܗ ܓ݁ܶܠܝܳܢܳܐ
ܕ݁ܪܽܘܚܳܐ
ܐܰܝܟ݂
ܕ݁ܥܳܕ݂ܪܳܐ
ܠܶܗ܂</div>
<div type="v" n="8">ܐܺܝܬ݂
ܕ݁ܺܝܗܺܝܒ݂ܳܐ
ܠܶܗ ܒ݁ܪܽܘܚܳܐ
ܡܶܠܬ݂ܳܐ
ܕ݁ܚܶܟ݂ܡܬ݂ܳܐ
ܠܰܐ݈ܚܪܺܢܳܐ
ܕ݁ܶܝܢ ܡܶܠܬ݂ܳܐ
ܕ݁ܺܝܕ݂ܰܥܬ݂ܳܐ
ܒ݁ܳܗ
ܒ݁ܪܽܘܚܳܐ܂</div>
<div type="v" n="9">ܠܰܐ݈ܚܪܺܢܳܐ
ܗܰܝܡܳܢܽܘܬ݂ܳܐ
ܒ݁ܳܗ ܒ݁ܪܽܘܚܳܐ
ܠܰܐ݈ܚܪܺܢܳܐ
ܡܰܘܗܒ݂ܳܬ݂ܳܐ
ܕ݁ܳܐܣܝܽܘܬ݂ܳܐ
ܒ݁ܳܗ
ܒ݁ܪܽܘܚܳܐ܂</div>
<div type="v" n="10">ܠܰܐ݈ܚܪܺܢܳܐ
ܕ݁ܶܝܢ ܚܰܝܠܶܐ
ܠܰܐ݈ܚܪܺܢܳܐ
ܕ݁ܶܝܢ
ܢܒ݂ܺܝܽܘܬ݂ܳܐ
ܠܰܐ݈ܚܪܺܢܳܐ
ܕ݁ܶܝܢ
ܦ݁ܳܪܽܘܫܽܘܬ݂ܳܐ
ܕ݁ܪܽܘܚܶܐ
ܠܰܐ݈ܚܪܺܢܳܐ
ܕ݁ܶܝܢ ܙܢܰܝܳܐ
ܕ݁ܠܶܫܳܢܶܐ
ܠܰܐ݈ܚܪܺܢܳܐ
ܕ݁ܶܝܢ
ܦ݁ܽܘܫܳܩܳܐ
ܕ݁ܠܶܫܳܢܶܐ܂</div>
<div type="v" n="11">ܟ݁ܽܠܗܶܝܢ
ܕ݁ܶܝܢ ܗܳܠܶܝܢ
ܚܕ݂ܳܐ ܗ݈ܝ
ܪܽܘܚܳܐ ܣܳܥܪܳܐ
ܘܰܡܦ݂ܰܠܓ݂ܳܐ
ܠܟ݂ܽܠܢܳܫ
ܐܰܝܟ݂ ܕ݁ܗܺܝ
ܨܳܒ݂ܝܳܐ܂</div>
<div type="v" n="12">ܐܰܟ݂ܙܢܳܐ
ܓ݁ܶܝܪ
ܕ݁ܦ݂ܰܓ݂ܪܳܐ
ܚܰܕ݂ ܗ݈ܽܘ
ܘܺܐܝܬ݂ ܒ݁ܶܗ
ܗܰܕ݁ܳܡܶܐ
ܣܰܓ݁ܺܝܶܐܐ
ܟ݁ܽܠܗܽܘܢ
ܕ݁ܶܝܢ
ܗܰܕ݁ܳܡܶܐ
ܕ݁ܦ݂ܰܓ݂ܪܳܐ
ܟ݁ܰܕ݂
ܣܰܓ݁ܺܝܶܐܐ
ܐܺܝܬ݂ܰܝܗܽܘܢ
ܚܰܕ݂ ܐܶܢܽܘܢ
ܦ݁ܓ݂ܰܪ
ܗܳܟ݂ܰܢܳܐ ܐܳܦ݂
ܡܫܺܝܚܳܐ܂</div>
<div type="v" n="13">ܐܳܦ݂ ܚܢܰܢ
ܓ݁ܶܝܪ ܟ݁ܽܠܰܢ
ܒ݁ܰܚܕ݂ܳܐ ܪܽܘܚ
ܠܚܰܕ݂ ܦ݁ܓ݂ܰܪ
ܥܡܰܕ݂ܢ ܐܶܢ
ܝܺܗܽܘܕ݂ܳܝܶܐ
ܘܶܐܢ ܐܰܪܡܳܝܶܐ
ܘܶܐܢ ܥܰܒ݂ܕ݁ܶܐ
ܘܶܐܢ ܒ݁ܢܰܝ
ܚܺܐܪܶܐ
ܘܟ݂ܽܠܰܢ ܚܕ݂ܳܐ
ܪܽܘܚܳܐ
ܐܶܫܬ݁ܺܝܢ܂</div>
<div type="v" n="14">ܐܳܦ݂
ܦ݁ܰܓ݂ܪܳܐ
ܓ݁ܶܝܪ ܠܳܐ
ܗ݈ܘܳܐ ܚܰܕ݂
ܗܰܕ݁ܳܡ ܐܶܠܳܐ
ܣܰܓ݁ܺܝܶܐܐ܂</div>
<div type="v" n="15">ܐܶܢ
ܬ݁ܺܐܡܰܪ ܓ݁ܶܝܪ
ܪܶܓ݂ܠܳܐ
ܕ݁ܡܶܛܽܠ ܕ݁ܠܳܐ
ܗܘܺܝܬ݂
ܐܺܝܕ݂ܳܐ ܠܳܐ
ܗܘܺܝܬ݂ ܡܶܢܶܗ
ܡܶܢ ܦ݁ܰܓ݂ܪܳܐ
ܠܰܘ ܡܶܛܽܠ
ܗܳܕ݂ܶܐ
ܠܰܝܬ݁ܶܝܗ
ܡܶܢܶܗ ܡܶܢ
ܦ݁ܰܓ݂ܪܳܐ܂</div>
<div type="v" n="16">ܘܶܐܢ
ܬ݁ܺܐܡܰܪ
ܐܶܕ݂ܢܳܐ ܥܰܠ
ܕ݁ܠܳܐ ܗܘܺܝܬ݂
ܥܰܝܢܳܐ ܠܳܐ
ܗܘܺܝܬ݂ ܡܶܢܶܗ
ܡܶܢ ܦ݁ܰܓ݂ܪܳܐ
ܠܰܘ ܡܶܛܽܠ
ܗܳܕ݂ܶܐ
ܠܰܝܬ݁ܶܝܗ
ܡܶܢܶܗ ܡܶܢ
ܦ݁ܰܓ݂ܪܳܐ܂</div>
<div type="v" n="17">ܐܶܠܽܘ
ܓ݁ܶܝܪ ܟ݁ܽܠܶܗ
ܦ݁ܰܓ݂ܪܳܐ
ܥܰܝܢܶܐ ܗ݈ܘܳܐ
ܐܰܝܟ݁ܳܐ
ܗ݈ܘܳܬ݂
ܡܰܫܡܰܥܬ݂ܳܐ
ܘܶܐܠܽܘ ܟ݁ܽܠܶܗ
ܡܰܫܡܰܥܬ݂ܳܐ
ܗ݈ܘܳܐ
ܐܰܝܟ݁ܰܢܳܐ
ܡܪܺܝܚ ܗ݈ܘܳܐ܂</div>
<div type="v" n="18">ܗܳܫܳܐ
ܕ݁ܶܝܢ ܐܰܠܳܗܳܐ
ܣܳܡ ܟ݁ܽܠ ܚܰܕ݂
ܚܰܕ݂ ܡܶܢ
ܗܰܕ݁ܳܡܶܐ
ܒ݁ܦ݂ܰܓ݂ܪܳܐ
ܐܰܝܟ݁ܰܢܳܐ
ܕ݁ܗܽܘ ܨܒ݂ܳܐ܂</div>
<div type="v" n="19">ܐܶܠܽܘ
ܕ݁ܶܝܢ
ܟ݁ܽܠܗܽܘܢ ܚܰܕ݂
ܗ݈ܘܰܘ
ܗܰܕ݁ܳܡܳܐ
ܐܰܝܟ݁ܳܐ ܗ݈ܘܳܐ
ܦ݁ܰܓ݂ܪܳܐ܂</div>
<div type="v" n="20">ܗܳܫܳܐ
ܕ݁ܶܝܢ
ܗܰܕ݁ܳܡܶܐ
ܐܺܝܬ݂ܰܝܗܽܘܢ
ܣܰܓ݁ܺܝܶܐܐ
ܚܰܕ݂ ܗ݈ܽܘ
ܕ݁ܶܝܢ
ܦ݁ܰܓ݂ܪܳܐ܂</div>
<div type="v" n="21">ܠܳܐ
ܡܶܫܟ݁ܚܳܐ
ܥܰܝܢܳܐ
ܕ݁ܬ݂ܺܐܡܰܪ
ܠܺܐܝܕ݂ܳܐ
ܕ݁ܠܳܐ
ܡܶܬ݂ܒ݁ܰܥܝܳܐ
ܐܰܢ݈ܬ݁ܝ ܠܺܝ
ܐܳܦ݂ܠܳܐ ܪܺܫܳܐ
ܡܶܫܟ݁ܰܚ
ܕ݁ܢܺܐܡܰܪ
ܠܪܶܓ݂ܠܶܐ
ܕ݁ܠܳܐ
ܡܶܬ݂ܒ݁ܰܥܝܳܢ
ܐܢ݈ܬ݁ܶܝܢ
ܠܺܝ܂</div>
<div type="v" n="22">ܐܶܠܳܐ
ܝܰܬ݁ܺܝܪܳܐܝܺܬ݂
ܐܰܝܠܶܝܢ
ܗܰܕ݁ܳܡܶܐ
ܕ݁ܡܶܣܬ݁ܰܒ݂ܪܺܝܢ
ܕ݁ܰܡܚܺܝܠܺܝܢ
ܥܠܰܝܗܽܘܢ ܗ݈ܽܘ
ܣܽܘܢܩܳܢܳܐ܂</div>
<div type="v" n="23">ܘܰܐܝܠܶܝܢ
ܕ݁ܣܳܒ݂ܪܺܝܢܰܢ
ܕ݁ܰܡܨܰܥܪܺܝܢ
ܐܶܢܽܘܢ
ܒ݁ܦ݂ܰܓ݂ܪܳܐ
ܠܗܳܠܶܝܢ
ܐܺܝܩܳܪܳܐ
ܝܰܬ݁ܺܝܪܳܐ
ܡܰܣܓ݁ܶܝܢܰܢ
ܘܰܐܝܠܶܝܢ
ܕ݁ܰܕ݂ܢܽܘܟ݁ܳܦ݂ܳܐ
ܐܶܢܽܘܢ
ܐܶܣܟ݁ܺܡܳܐ
ܝܰܬ݁ܺܝܪܳܐ
ܥܳܒ݂ܕ݁ܺܝܢܰܢ
ܠܗܽܘܢ܂</div>
<div type="v" n="24">ܐܰܝܠܶܝܢ
ܕ݁ܶܝܢ
ܗܰܕ݁ܳܡܶܐ
ܕ݁ܺܐܝܬ݂ ܒ݁ܰܢ
ܕ݁ܰܡܝܰܩܪܺܝܢ
ܠܳܐ ܡܶܬ݂ܒ݁ܥܶܐ
ܠܗܽܘܢ
ܐܺܝܩܳܪܳܐ
ܐܰܠܳܗܳܐ ܓ݁ܶܝܪ
ܡܰܙܓ݂ܶܗ
ܠܦ݂ܰܓ݂ܪܳܐ
ܘܝܰܗ݈ܒ݂
ܐܺܝܩܳܪܳܐ
ܝܰܬ݁ܺܝܪܳܐ
ܠܗܰܕ݁ܳܡܳܐ
ܐܰܝܢܳܐ
ܕ݁ܰܙܥܽܘܪ܂</div>
<div type="v" n="25">ܕ݁ܠܳܐ
ܬ݁ܶܗܘܶܐ
ܦ݁ܳܠܓ݁ܽܘܬ݂ܳܐ
ܒ݁ܦ݂ܰܓ݂ܪܳܐ
ܐܶܠܳܐ
ܟ݁ܽܠܗܽܘܢ
ܗܰܕ݁ܳܡܶܐ
ܫܰܘܝܳܐܝܺܬ݂
ܚܰܕ݂ ܥܰܠ ܚܰܕ݂
ܢܶܗܘܽܘܢ
ܝܳܨܦ݁ܺܝܢ܂</div>
<div type="v" n="26">ܕ݁ܶܐܡܰܬ݂ܝ
ܕ݁ܚܰܕ݂ ܗܰܕ݁ܳܡ
ܢܶܗܘܶܐ
ܟ݁ܳܐܶܒ݂
ܟ݁ܽܠܗܽܘܢ
ܢܶܗܘܽܘܢ
ܚܳܫܺܝܢ ܘܶܐܢ
ܡܶܫܬ݁ܰܒ݁ܰܚ
ܚܰܕ݂ ܗܰܕ݁ܳܡ
ܟ݁ܽܠܗܽܘܢ
ܗܰܕ݁ܳܡܶܐ
ܢܶܗܘܽܘܢ
ܡܶܫܬ݁ܰܒ݁ܚܺܝܢ܂</div>
<div type="v" n="27">ܐܰܢ݈ܬ݁ܽܘܢ
ܕ݁ܶܝܢ
ܦ݁ܰܓ݂ܪܶܗ
ܐܰܢ݈ܬ݁ܽܘܢ
ܕ݁ܰܡܫܺܝܚܳܐ
ܘܗܰܕ݁ܳܡܶܐ
ܒ݁ܕ݂ܽܘܟ݁ܰܬ݂ܟ݂ܽܘܢ܂</div>
<div type="v" n="28">ܣܳܡ ܓ݁ܶܝܪ
ܐܰܠܳܗܳܐ
ܒ݁ܥܺܕ݈݁ܬ݁ܶܗ
ܠܽܘܩܕ݂ܰܡ
ܫܠܺܝܚܶܐ
ܒ݁ܳܬ݂ܰܪܗܽܘܢ
ܢܒ݂ܺܝܶܐ
ܒ݁ܳܬ݂ܰܪܗܽܘܢ
ܡܰܠܦ݂ܳܢܶܐ
ܒ݁ܳܬ݂ܰܪܗܽܘܢ
ܥܳܒ݂ܕ݁ܰܝ
ܚܰܝܠܶܐ
ܒ݁ܳܬ݂ܰܪܗܽܘܢ
ܡܰܘܗܒ݂ܳܬ݂ܳܐ
ܕ݁ܳܐܣܝܽܘܬ݂ܳܐ
ܘܰܡܥܰܕ݁ܪܳܢܶܐ
ܘܰܡܕ݂ܰܒ݁ܪܳܢܶܐ
ܘܰܙܢܰܝܳܐ
ܕ݁ܠܶܫܳܢܶܐ܂</div>
<div type="v" n="29">ܕ݁ܰܠܡܳܐ
ܟ݁ܽܠܗܽܘܢ
ܫܠܺܝܚܶܐ
ܕ݁ܰܠܡܳܐ
ܟ݁ܽܠܗܽܘܢ
ܢܒ݂ܺܝܶܐ ܠܡܳܐ
ܟ݁ܽܠܗܽܘܢ
ܡܰܠܦ݂ܳܢܶܐ
ܠܡܳܐ ܟ݁ܽܠܗܽܘܢ
ܣܳܥܪܰܝ
ܚܰܝܠܶܐ܂</div>
<div type="v" n="30">ܠܡܳܐ
ܠܟ݂ܽܠܗܽܘܢ
ܐܺܝܬ݂ ܠܗܽܘܢ
ܡܰܘܗܒ݂ܳܬ݂ܳܐ
ܕ݁ܳܐܣܝܽܘܬ݂ܳܐ
ܠܡܳܐ ܟ݁ܽܠܗܽܘܢ
ܒ݁ܠܶܫܳܢܶܐ
ܡܡܰܠܠܺܝܢ ܐܰܘ
ܕ݁ܰܠܡܳܐ
ܟ݁ܽܠܗܽܘܢ
ܡܦ݂ܰܫܩܺܝܢ܂</div>
<div type="v" n="31">ܐܶܢ ܕ݁ܶܝܢ
ܛܳܢܺܝܢ
ܐܢ݈ܬ݁ܽܘܢ
ܒ݁ܡܰܘܗܒ݂ܳܬ݂ܳܐ
ܪܰܘܪܒ݂ܳܬ݂ܳܐ
ܐܶܢܳܐ ܬ݁ܽܘܒ݂
ܐܶܚܰܘܶܝܟ݂ܽܘܢ
ܐܽܘܪܚܳܐ
ܕ݁ܰܡܝܰܬ݁ܪܳܐ܂</div>
</div>
<div type="ch" n="13">
<div type="title" n="title"> ܀
ܕܩܘܪ̈ܢܬܝܐ
ܩܕܡܝܬܐ ܝܓܓ </div>
<div type="v" n="1">ܐܶܢ ܒ݁ܟ݂ܽܠ
ܠܶܫܳܢ
ܕ݁ܰܒ݂ܢܰܝܢܳܫܳܐ
ܐܶܡܰܠܶܠ
ܘܒ݂ܰܕ݂ܡܰܠܰܐܟ݂ܶܐ
ܘܚܽܘܒ݁ܳܐ ܠܳܐ
ܢܶܗܘܶܐ ܒ݁ܺܝ
ܗܘܺܝܬ݂ ܠܺܝ
ܢܚܳܫܳܐ
ܕ݁ܙܳܐܶܡ ܐܰܘ
ܨܺܨܠܳܐ
ܕ݁ܝܳܗܶܒ݂
ܩܳܠܳܐ܂</div>
<div type="v" n="2">ܘܶܐܢ
ܬ݁ܶܗܘܶܐ ܒ݁ܺܝ
ܢܒ݂ܺܝܽܘܬ݂ܳܐ
ܘܶܐܕ݁ܰܥ
ܐ݈ܪܳܙܶܐ
ܟ݁ܽܠܗܽܘܢ
ܘܟ݂ܽܠܳܗ
ܝܺܕ݂ܰܥܬ݂ܳܐ
ܘܶܐܢ ܬ݁ܶܗܘܶܐ
ܒ݁ܺܝ ܟ݁ܽܠܳܗ
ܗܰܝܡܳܢܽܘܬ݂ܳܐ
ܐܰܝܟ݁ܰܢܳܐ
ܕ݁ܛܽܘܪܳܐ
ܐܶܫܰܢܶܐ
ܘܚܽܘܒ݁ܳܐ
ܠܰܝܬ݁ ܒ݁ܺܝ
ܠܳܐ ܗ݈ܘܺܝܬ݂
ܡܶܕ݁ܶܡ܂</div>
<div type="v" n="3">ܘܶܐܢ
ܐܰܘܟ݁ܶܠ ܟ݁ܽܠ
ܕ݁ܺܐܝܬ݂ ܠܺܝ
ܠܡܶܣܟ݁ܺܢܶܐ
ܘܶܐܢ ܐܰܫܠܶܡ
ܦ݁ܰܓ݂ܪܝ
ܕ݁ܢܺܐܩܰܕ݂
ܘܚܽܘܒ݁ܳܐ ܠܳܐ
ܢܶܗܘܶܐ ܒ݁ܺܝ
ܡܶܕ݁ܶܡ ܠܳܐ
ܝܳܬ݂ܰܪ
ܐ݈ܢܳܐ܂</div>
<div type="v" n="4">ܚܽܘܒ݁ܳܐ
ܢܰܓ݁ܺܝܪܳܐ ܗ݈ܝ
ܪܽܘܚܶܗ
ܘܒ݂ܰܣܺܝܡ
ܚܽܘܒ݁ܳܐ ܠܳܐ
ܚܳܣܶܡ ܚܽܘܒ݁ܳܐ
ܠܳܐ ܡܶܫܬ݁ܓ݂ܶܫ
ܘܠܳܐ
ܡܶܬ݂ܚܬ݂ܰܪ܂</div>
<div type="v" n="5">ܘܠܳܐ ܣܳܥܰܪ
ܕ݁ܒ݂ܶܗܬ݁ܬ݂ܳܐ
ܘܠܳܐ ܒ݁ܳܥܶܐ
ܕ݁ܺܝܠܶܗ ܘܠܳܐ
ܡܶܬ݁ܬ݁ܦ݂ܺܝܪ
ܘܠܳܐ
ܡܶܬ݂ܪܰܥܶܐ
ܕ݁ܒ݂ܺܝܫ܂</div>
<div type="v" n="6">ܠܳܐ ܚܳܕ݂ܶܐ
ܒ݁ܥܰܘܠܳܐ
ܐܶܠܳܐ ܚܳܕ݂ܶܐ
ܒ݁ܩܽܘܫܬ݁ܳܐ܂</div>
<div type="v" n="7">ܟ݁ܽܠ
ܡܶܕ݁ܶܡ
ܡܣܰܝܒ݁ܰܪ
ܟ݁ܽܠܡܶܕ݁ܶܡ
ܡܗܰܝܡܶܢ ܟ݁ܽܠ
ܡܣܰܒ݁ܰܪ ܟ݁ܽܠ
ܣܳܒ݂ܶܠ܂</div>
<div type="v" n="8">ܚܽܘܒ݁ܳܐ
ܡܶܡܬ݂ܽܘܡ ܠܳܐ
ܢܳܦ݂ܶܠ
ܢܒ݂ܺܝܰܘܳܬ݂ܳܐ
ܓ݁ܶܝܪ
ܢܶܬ݂ܒ݁ܰܛܠܳܢ
ܘܠܶܫܳܢܶܐ
ܢܶܫܬ݁ܰܬ݁ܩܽܘܢ
ܘܺܝܕ݂ܰܥܬ݂ܳܐ
ܬ݁ܶܬ݂ܒ݁ܰܛܰܠ܂</div>
<div type="v" n="9">ܩܰܠܺܝܠ
ܗ݈ܽܘ ܓ݁ܶܝܪ
ܡܶܢ ܣܰܓ݁ܺܝ
ܝܳܕ݂ܥܺܝܢܰܢ
ܘܩܰܠܺܝܠ ܡܶܢ
ܣܰܓ݁ܺܝ
ܡܶܬ݂ܢܰܒ݁ܶܝܢܰܢ܂</div>
<div type="v" n="10">ܐܶܡܰܬ݂ܝ
ܕ݁ܶܝܢ
ܕ݁ܬ݂ܺܐܬ݂ܶܐ
ܓ݁ܡܺܝܪܽܘܬ݂ܳܐ
ܗܳܝܕ݁ܶܝܢ
ܢܶܬ݂ܒ݁ܰܛܰܠ
ܗܰܘ ܡܶܕ݁ܶܡ
ܕ݁ܩܰܠܺܝܠ
ܗ݈ܘܳܐ܂</div>
<div type="v" n="11">ܟ݁ܰܕ݂
ܝܰܠܽܘܕ݂ܳܐ
ܗ݈ܘܺܝܬ݂ ܐܰܝܟ݂
ܝܰܠܽܘܕ݂ܳܐ
ܡܡܰܠܶܠ
ܗ݈ܘܺܝܬ݂
ܘܰܐܝܟ݂
ܝܰܠܽܘܕ݂ܳܐ
ܡܶܬ݂ܪܰܥܶܐ
ܗ݈ܘܺܝܬ݂
ܘܰܐܝܟ݂
ܝܰܠܽܘܕ݂ܳܐ
ܡܶܬ݂ܚܰܫܰܒ݂
ܗ݈ܘܺܝܬ݂ ܟ݁ܰܕ݂
ܗܘܺܝܬ݂ ܕ݁ܶܝܢ
ܓ݁ܰܒ݂ܪܳܐ
ܒ݁ܰܛܠܶܬ݂
ܗܳܠܶܝܢ
ܕ݁ܛܰܠܝܽܘܬ݂ܳܐ܂</div>
<div type="v" n="12">ܗܳܫܳܐ
ܐܰܝܟ݂
ܕ݁ܰܒ݂ܡܰܚܙܺܝܬ݂ܳܐ
ܚܳܙܶܝܢܰܢ
ܒ݁ܦ݂ܶܠܶܐܬ݂ܳܐ
ܗܳܝܕ݁ܶܝܢ
ܕ݁ܶܝܢ ܐܰܦ݁ܺܝܢ
ܠܽܘܩܒ݂ܰܠ
ܐܰܦ݁ܺܝܢ ܗܳܫܳܐ
ܝܳܕ݂ܰܥ ܐ݈ܢܳܐ
ܩܰܠܺܝܠ ܡܶܢ
ܣܰܓ݁ܺܝ
ܗܳܝܕ݁ܶܝܢ
ܕ݁ܶܝܢ ܐܶܕ݁ܰܥ
ܐܰܝܟ݂ ܡܳܐ
ܕ݁ܶܐܬ݂ܝܰܕ݂ܥܶܬ݂܂</div>
<div type="v" n="13">ܗܳܠܶܝܢ
ܐܶܢܶܝܢ ܓ݁ܶܝܪ
ܬ݁ܠܳܬ݂
ܕ݁ܰܡܟ݂ܰܬ݁ܪܳܢ
ܗܰܝܡܳܢܽܘܬ݂ܳܐ
ܘܣܰܒ݂ܪܳܐ
ܘܚܽܘܒ݁ܳܐ
ܕ݁ܪܰܒ݁ ܕ݁ܶܝܢ
ܡܶܢܗܶܝܢ
ܚܽܘܒ݁ܳܐ܂</div>
</div>
<div type="ch" n="14">
<div type="title" n="title"> ܀
ܕܩܘܪ̈ܢܬܝܐ
ܩܕܡܝܬܐ ܝܕܕ </div>
<div type="v" n="1">ܗܰܪ݈ܛܘ
ܒ݁ܳܬ݂ܰܪ
ܚܽܘܒ݁ܳܐ ܘܛܰܢܘ
ܒ݁ܡܰܘܗܒ݂ܳܬ݂ܳܐ
ܕ݁ܪܽܘܚܳܐ
ܝܰܬ݁ܺܝܪܳܐܝܺܬ݂
ܕ݁ܶܝܢ
ܕ݁ܬ݂ܶܬ݂ܢܰܒ݁ܽܘܢ܂</div>
<div type="v" n="2">ܡܰܢ
ܕ݁ܰܡܡܰܠܶܠ
ܓ݁ܶܝܪ
ܒ݁ܠܶܫܳܢܳܐ ܠܳܐ
ܗ݈ܘܳܐ
ܠܰܒ݂ܢܰܝܢܳܫܳܐ
ܡܡܰܠܶܠ ܐܶܠܳܐ
ܠܰܐܠܳܗܳܐ ܠܳܐ
ܓ݁ܶܝܪ ܐ݈ܢܳܫ
ܫܳܡܰܥ ܡܶܕ݁ܶܡ
ܕ݁ܰܡܡܰܠܶܠ
ܐܶܠܳܐ ܒ݁ܪܽܘܚ
ܐ݈ܪܳܙܳܐ
ܡܡܰܠܶܠ܂</div>
<div type="v" n="3">ܐܰܝܢܳܐ
ܕ݁ܶܝܢ
ܕ݁ܡܶܬ݂ܢܰܒ݁ܶܐ
ܠܰܒ݂ܢܰܝܢܳܫܳܐ
ܡܡܰܠܶܠ
ܒ݁ܶܢܝܳܢܳܐ
ܘܠܽܘܒ݁ܳܒ݂ܳܐ
ܘܒ݂ܽܘܝܳܐܳܐ܂</div>
<div type="v" n="4">ܕ݁ܰܡܡܰܠܶܠ
ܒ݁ܠܶܫܳܢܳܐ
ܢܰܦ݂ܫܶܗ ܗܽܘ
ܒ݁ܳܢܶܐ
ܘܰܕ݂ܡܶܬ݂ܢܰܒ݁ܶܐ
ܥܺܕ݈݁ܬ݁ܳܐ
ܒ݁ܳܢܶܐ܂</div>
<div type="v" n="5">ܨܳܒ݂ܶܐ
ܐ݈ܢܳܐ ܕ݁ܶܝܢ
ܕ݁ܟ݂ܽܠܟ݂ܽܘܢ
ܬ݁ܡܰܠܠܽܘܢ
ܒ݁ܠܶܫܳܢܶܐ
ܝܰܬ݁ܺܝܪܳܐܝܺܬ݂
ܕ݁ܶܝܢ
ܕ݁ܬ݂ܶܬ݂ܢܰܒ݁ܽܘܢ
ܪܰܒ݂ ܗ݈ܽܘ
ܓ݁ܶܝܪ ܐܰܝܢܳܐ
ܕ݁ܡܶܬ݂ܢܰܒ݁ܶܐ
ܡܶܢ ܗܰܘ
ܕ݁ܰܡܡܰܠܶܠ
ܒ݁ܠܶܫܳܢܳܐ ܐܶܢ
ܠܳܐ ܡܦ݂ܰܫܶܩ
ܐܶܢ ܕ݁ܶܝܢ
ܡܦ݂ܰܫܶܩ
ܥܺܕ݈݁ܬ݁ܳܐ
ܒ݁ܳܢܶܐ܂</div>
<div type="v" n="6">ܘܗܳܫܳܐ
ܐܰܚܰܝ ܐܶܢ
ܐܺܬ݂ܶܐ
ܠܘܳܬ݂ܟ݂ܽܘܢ
ܘܶܐܡܰܠܶܠ
ܥܰܡܟ݂ܽܘܢ
ܒ݁ܠܶܫܳܢܶܐ
ܡܳܢܳܐ ܡܰܘܬ݁ܰܪ
ܐ݈ܢܳܐ ܠܟ݂ܽܘܢ
ܐܶܠܳܐ ܐܶܢ
ܐܶܡܰܠܶܠ
ܥܰܡܟ݂ܽܘܢ ܐܰܘ
ܒ݁ܓ݂ܶܠܝܳܢܳܐ
ܐܰܘ
ܒ݁ܺܝܕ݂ܰܥܬ݂ܳܐ
ܐܰܘ
ܒ݁ܰܢܒ݂ܺܝܽܘܬ݂ܳܐ
ܐܰܘ
ܒ݁ܝܽܘܠܦ݁ܳܢܳܐ܂</div>
<div type="v" n="7">ܐܳܦ݂
ܨܶܒ݂ܘܳܬ݂ܳܐ
ܓ݁ܶܝܪ ܐܰܝܠܶܝܢ
ܕ݁ܠܰܝܬ݁
ܒ݁ܗܶܝܢ
ܢܰܦ݂ܫܳܐ
ܘܝܳܗܒ݁ܳܢ
ܩܳܠܳܐ ܐܶܢ
ܐܰܒ݁ܽܘܒ݂ܳܐ
ܘܶܐܢ
ܩܺܝܬ݂ܳܪܳܐ ܐܶܢ
ܦ݁ܽܘܪܫܳܢܳܐ
ܠܳܐ ܥܳܒ݂ܕ݁ܳܢ
ܒ݁ܶܝܬ݂
ܩܺܝܢܬ݁ܳܐ
ܠܰܚܒ݂ܰܪܬ݂ܳܗ
ܐܰܝܟ݁ܰܢܳܐ
ܡܶܬ݂ܺܝܕ݂ܰܥ
ܡܶܕ݁ܶܡ
ܕ݁ܡܶܙܕ݁ܡܰܪ
ܐܰܘ ܡܶܕ݁ܶܡ
ܕ݁ܡܶܬ݂ܢܩܶܫ܂</div>
<div type="v" n="8">ܘܶܐܢ
ܩܰܪܢܳܐ
ܬ݁ܶܩܪܶܐ ܩܳܠܳܐ
ܕ݁ܠܳܐ ܦ݁ܪܺܝܫ
ܡܰܢܽܘ
ܢܶܬ݁ܛܰܝܰܒ݂
ܠܰܩܪܳܒ݂ܳܐ܂</div>
<div type="v" n="9">ܗܳܟ݂ܰܢܳܐ
ܐܳܦ݂
ܐܰܢ݈ܬ݁ܽܘܢ ܐܶܢ
ܬ݁ܺܐܡܪܽܘܢ
ܡܶܠܬ݂ܳܐ
ܒ݁ܠܶܫܳܢܳܐ
ܘܠܳܐ ܬ݁ܶܗܘܶܐ
ܡܦ݂ܰܫܩܳܐ
ܐܰܝܟ݁ܰܢܳܐ
ܡܶܬ݂ܺܝܕ݂ܰܥ
ܡܶܕ݁ܶܡ
ܕ݁ܳܐܡܪܺܝܢ
ܐܢ݈ܬ݁ܽܘܢ
ܗܳܘܶܝܬ݁ܽܘܢ
ܠܟ݂ܽܘܢ ܐܰܝܟ݂
ܗܰܘ ܕ݁ܥܰܡ
ܐܳܐܰܪ
ܡܡܰܠܠܺܝܢ
ܐܢ݈ܬ݁ܽܘܢ܂</div>
<div type="v" n="10">ܗܳܐ ܓ݁ܶܝܪ
ܓ݁ܶܢܣܶܐ
ܕ݁ܠܶܫܳܢܶܐ
ܣܰܓ݁ܺܝܶܐܐ
ܐܺܝܬ݂
ܒ݁ܥܳܠܡܳܐ
ܘܠܰܝܬ݁ ܚܰܕ݂
ܡܶܢܗܽܘܢ ܕ݁ܠܳܐ
ܩܳܠܳܐ܂</div>
<div type="v" n="11">ܘܶܐܢ ܠܳܐ
ܝܳܕ݂ܰܥ ܐ݈ܢܳܐ
ܚܰܝܠܶܗ
ܕ݁ܩܳܠܳܐ ܗܳܘܶܐ
ܐ݈ܢܳܐ ܠܺܝ
ܒ݁ܰܪܒ݁ܪܳܝܳܐ
ܠܗܰܘ
ܕ݁ܰܡܡܰܠܶܠ
ܘܳܐܦ݂ ܗܰܘ
ܕ݁ܰܡܡܰܠܶܠ
ܗܳܘܶܐ ܠܶܗ ܠܺܝ
ܒ݁ܰܪܒ݁ܪܳܝܳܐ܂</div>
<div type="v" n="12">ܗܳܟ݂ܰܢܳܐ
ܐܳܦ݂
ܐܰܢ݈ܬ݁ܽܘܢ
ܡܶܛܽܠ
ܕ݁ܛܰܢܳܢܶܐ
ܐܰܢ݈ܬ݁ܽܘܢ
ܕ݁ܡܰܘܗܒ݂ܳܬ݂ܳܐ
ܕ݁ܪܽܘܚܳܐ
ܠܒ݂ܶܢܝܳܢܳܐ
ܕ݁ܥܺܕ݈݁ܬ݁ܳܐ
ܒ݁ܥܰܘ
ܕ݁ܬ݂ܶܬ݂ܝܰܬ݁ܪܽܘܢ܂</div>
<div type="v" n="13">ܘܗܰܘ
ܕ݁ܰܡܡܰܠܶܠ
ܒ݁ܠܶܫܳܢܳܐ
ܢܨܰܠܶܐ
ܕ݁ܰܢܦ݂ܰܫܶܩ܂</div>
<div type="v" n="14">ܐܶܢ ܗܽܘ
ܓ݁ܶܝܪ
ܕ݁ܰܗܘܺܝܬ݂
ܡܨܰܠܶܐ
ܒ݁ܠܶܫܳܢܳܐ
ܪܽܘܚܝ ܗ݈ܽܘ
ܡܨܰܠܝܳܐ
ܡܰܕ݁ܰܥܝ ܕ݁ܶܝܢ
ܕ݁ܠܳܐ
ܦ݁ܺܐܪܺܝܢ
ܗ݈ܽܘ܂</div>
<div type="v" n="15">ܡܳܢܳܐ
ܗܳܟ݂ܺܝܠ
ܐܶܥܒ݁ܶܕ݂
ܐܶܨܰܠܶܐ
ܒ݁ܪܽܘܚܝ
ܘܶܐܨܰܠܶܐ ܐܳܦ݂
ܒ݁ܡܰܕ݁ܰܥܝ
ܘܶܐܙܰܡܰܪ
ܒ݁ܪܽܘܚܝ
ܘܶܐܙܰܡܰܪ ܐܳܦ݂
ܒ݁ܡܰܕ݁ܰܥܝ܂</div>
<div type="v" n="16">ܘܶܐܢ ܠܳܐ
ܐܶܢ ܡܒ݂ܰܪܶܟ݂
ܐܰܢ݈ܬ݁ ܒ݁ܪܽܘܚ
ܗܰܘ ܕ݁ܰܡܡܰܠܶܐ
ܕ݁ܽܘܟ݁ܬ݂ܶܗ
ܕ݁ܗܶܕ݂ܝܽܘܛܳܐ
ܐܰܝܟ݁ܰܢܳܐ
ܢܺܐܡܰܪ ܐܰܡܺܝܢ
ܥܰܠ
ܬ݁ܰܘܕ݁ܺܝܬ݂ܳܟ݂
ܕ݁ܺܝܠܳܟ݂
ܡܶܛܽܠ ܕ݁ܡܳܢܳܐ
ܐܳܡܰܪ ܐܰܢ݈ܬ݁
ܠܳܐ ܝܳܕ݂ܰܥ܂</div>
<div type="v" n="17">ܐܰܢ݈ܬ݁
ܓ݁ܶܝܪ ܫܰܦ݁ܺܝܪ
ܡܒ݂ܰܪܶܟ݂
ܐܰܢ݈ܬ݁ ܐܶܠܳܐ
ܚܰܒ݂ܪܳܟ݂ ܠܳܐ
ܡܶܬ݂ܒ݁ܰܢܶܐ܂</div>
<div type="v" n="18">ܡܰܘܕ݁ܶܐ
ܐ݈ܢܳܐ
ܠܰܐܠܳܗܳܐ
ܕ݁ܝܰܬ݁ܺܝܪ ܡܶܢ
ܟ݁ܽܠܟ݂ܽܘܢ
ܡܡܰܠܶܠ ܐ݈ܢܳܐ
ܒ݁ܠܶܫܳܢܶܐ܂</div>
<div type="v" n="19">ܐܶܠܳܐ
ܒ݁ܥܺܕ݈݁ܬ݁ܳܐ
ܨܳܒ݂ܶܐ ܐ݈ܢܳܐ
ܕ݁ܚܰܡܶܫ
ܡܶܠܺܝܢ
ܒ݁ܡܰܕ݁ܰܥܝ
ܐܶܡܰܠܶܠ
ܕ݁ܳܐܦ݂
ܐ݈ܚܪܳܢܶܐ
ܐܰܠܶܦ݂
ܝܰܬ݁ܺܝܪ ܡܶܢ
ܪܶܒ݁ܽܘ ܡܶܠܺܝܢ
ܒ݁ܠܶܫܳܢܳܐ܂</div>
<div type="v" n="20">ܐܰܚܰܝ ܠܳܐ
ܗܘܰܝܬ݁ܽܘܢ
ܛܠܶܝܢ
ܒ݁ܪܶܥܝܳܢܰܝܟ݁ܽܘܢ
ܐܶܠܳܐ
ܠܒ݂ܺܝܫܳܬ݂ܳܐ
ܗܘܰܘ
ܝܰܠܽܘܕ݂ܶܐ
ܘܰܒ݂ܪܶܥܝܳܢܰܝܟ݁ܽܘܢ
ܗܘܰܘ
ܓ݁ܡܺܝܪܺܝܢ܂</div>
<div type="v" n="21">ܒ݁ܢܳܡܽܘܣܳܐ
ܟ݁ܬ݂ܺܝܒ݂
ܕ݁ܰܒ݂ܡܰܡܠ݈ܠܳܐ
ܢܽܘܟ݂ܪܳܝܳܐ
ܘܰܒ݂ܠܶܫܳܢܳܐ
ܐ݈ܚܪܺܢܳܐ
ܐܶܡܰܠܶܠ ܥܰܡܶܗ
ܥܰܡ ܥܰܡܳܐ
ܗܳܢܳܐ ܐܳܦ݂ܠܳܐ
ܗܳܟ݂ܰܢܳܐ
ܢܶܫܡܥܽܘܢܳܢܝ
ܐܳܡܰܪ
ܡܳܪܝܳܐ܂</div>
<div type="v" n="22">ܡܳܕ݂ܶܝܢ
ܠܶܫܳܢܶܐ
ܠܳܐܬ݂ܳܐ ܗܽܘ
ܣܺܝܡܺܝܢ ܠܳܐ
ܠܰܡܗܰܝܡܢܶܐ
ܐܶܠܳܐ
ܠܰܐܝܠܶܝܢ
ܕ݁ܠܳܐ
ܡܗܰܝܡܢܺܝܢ
ܢܒ݂ܺܝܰܘܳܬ݂ܳܐ
ܕ݁ܶܝܢ ܠܳܐ
ܗ݈ܘܳܐ
ܠܰܐܝܠܶܝܢ
ܕ݁ܠܳܐ
ܡܗܰܝܡܢܺܝܢ
ܐܶܠܳܐ
ܠܰܐܝܠܶܝܢ
ܕ݁ܰܡܗܰܝܡܢܺܝܢ܂</div>
<div type="v" n="23">ܐܶܢ ܗܽܘ
ܗܳܟ݂ܺܝܠ
ܕ݁ܬ݂ܶܬ݂ܟ݁ܰܢܰܫ
ܟ݁ܽܠܳܗ
ܥܺܕ݈݁ܬ݁ܳܐ
ܘܟ݂ܽܠܗܽܘܢ
ܒ݁ܠܶܫܳܢܶܐ
ܢܡܰܠܠܽܘܢ
ܘܢܶܥܠܽܘܢ
ܗܶܕ݂ܝܽܘܛܶܐ
ܐܰܘ ܐܰܝܠܶܝܢ
ܕ݁ܠܳܐ
ܡܗܰܝܡܢܺܝܢ ܠܳܐ
ܐܳܡܪܺܝܢ
ܕ݁ܗܳܠܶܝܢ ܫܢܰܘ
ܠܗܽܘܢ܂</div>
<div type="v" n="24">ܘܶܐܢ
ܟ݁ܽܠܟ݂ܽܘܢ
ܬ݁ܶܗܘܽܘܢ
ܡܶܬ݂ܢܰܒ݁ܶܝܢ
ܘܢܶܥܽܘܠ
ܠܘܳܬ݂ܟ݂ܽܘܢ
ܗܶܕ݂ܝܽܘܛܳܐ
ܐܰܘ ܡܰܢ ܕ݁ܠܳܐ
ܡܗܰܝܡܶܢ
ܡܶܬ݂ܒ݁ܨܶܐ ܡܶܢ
ܟ݁ܽܠܟ݂ܽܘܢ
ܘܡܶܬ݂ܟ݁ܰܘܰܢ
ܡܶܢ
ܟ݁ܽܠܟ݂ܽܘܢ܂</div>
<div type="v" n="25">ܘܟ݂ܰܣܝܳܬ݂ܳܐ
ܕ݁ܠܶܒ݁ܶܗ
ܡܶܬ݂ܓ݁ܰܠܝܳܢ
ܘܗܳܝܕ݁ܶܝܢ
ܢܶܦ݁ܶܠ ܥܰܠ
ܐܰܦ݁ܰܘܗ݈ܝ
ܘܢܶܣܓ݁ܽܘܕ݂
ܠܰܐܠܳܗܳܐ
ܘܢܺܐܡܰܪ
ܫܰܪܺܝܪܳܐܝܺܬ݂
ܐܰܠܳܗܳܐ ܐܺܝܬ݂
ܒ݁ܟ݂ܽܘܢ܂</div>
<div type="v" n="26">ܐܳܡܰܪ
ܐ݈ܢܳܐ ܗܳܟ݂ܺܝܠ
ܐܰܚܰܝ
ܕ݁ܶܐܡܰܬ݂ܝ
ܕ݁ܡܶܬ݂ܟ݁ܰܢܫܺܝܢ
ܐܢ݈ܬ݁ܽܘܢ
ܠܰܐܝܢܳܐ
ܡܶܢܟ݂ܽܘܢ
ܕ݁ܺܐܝܬ݂ ܠܶܗ
ܡܰܙܡܽܘܪܳܐ
ܢܺܐܡܰܪ
ܘܰܐܝܢܳܐ
ܕ݁ܺܐܝܬ݂ ܠܶܗ
ܝܽܘܠܦ݁ܳܢܳܐ
ܘܰܐܝܢܳܐ
ܕ݁ܺܐܝܬ݂ ܠܶܗ
ܓ݁ܶܠܝܳܢܳܐ
ܘܰܐܝܢܳܐ
ܕ݁ܺܐܝܬ݂ ܠܶܗ
ܠܶܫܳܢܳܐ
ܘܰܐܝܢܳܐ
ܕ݁ܺܐܝܬ݂ ܠܶܗ
ܦ݁ܽܘܫܳܩܳܐ
ܟ݁ܽܠܗܶܝܢ
ܠܒ݂ܶܢܝܳܢܳܐ
ܢܶܗܘܝܳܢ܂</div>
<div type="v" n="27">ܘܶܐܢ
ܒ݁ܠܶܫܳܢܳܐ
ܐ݈ܢܳܫ ܢܡܰܠܶܠ
ܬ݁ܪܶܝܢ
ܢܡܰܠܠܽܘܢ
ܘܟ݂ܰܕ݂ ܣܰܓ݁ܺܝ
ܬ݁ܠܳܬ݂ܳܐ
ܘܚܰܕ݂ ܚܰܕ݂
ܢܡܰܠܠܽܘܢ
ܘܚܰܕ݂
ܢܦ݂ܰܫܶܩ܂</div>
<div type="v" n="28">ܘܶܐܢ
ܠܰܝܬ݁
ܕ݁ܰܡܦ݂ܰܫܶܩ
ܢܶܫܬ݁ܽܘܩ ܠܶܗ
ܒ݁ܥܺܕ݈݁ܬ݁ܳܐ
ܗܰܘ ܕ݁ܰܡܡܰܠܶܠ
ܒ݁ܠܶܫܳܢܳܐ
ܘܒ݂ܰܝܢܰܘܗ݈ܝ
ܠܢܰܦ݂ܫܶܗ
ܘܠܰܐܠܳܗܳܐ
ܢܡܰܠܶܠ܂</div>
<div type="v" n="29">ܢܒ݂ܺܝܶܐ
ܕ݁ܶܝܢ ܬ݁ܪܶܝܢ
ܐܰܘ ܬ݁ܠܳܬ݂ܳܐ
ܢܡܰܠܠܽܘܢ
ܘܫܰܪܟ݁ܳܐ
ܢܦ݂ܰܪܫܽܘܢ܂</div>
<div type="v" n="30">ܘܶܐܢ
ܠܰܐ݈ܚܪܺܢܳܐ
ܢܶܬ݂ܓ݁ܠܶܐ
ܟ݁ܰܕ݂ ܝܳܬ݂ܶܒ݂
ܩܰܕ݂ܡܳܝܳܐ
ܢܶܫܬ݁ܽܘܩ
ܠܶܗ܂</div>
<div type="v" n="31">ܡܶܫܟ݁ܚܺܝܢ
ܐܢ݈ܬ݁ܽܘܢ
ܓ݁ܶܝܪ
ܟ݁ܽܠܟ݂ܽܘܢ
ܕ݁ܚܰܕ݂ ܚܰܕ݂
ܬ݁ܶܬ݂ܢܰܒ݁ܽܘܢ
ܕ݁ܟ݂ܽܠܢܳܫ
ܢܺܐܠܰܦ݂
ܘܟ݂ܽܠܢܳܫ
ܢܶܬ݂ܒ݁ܰܝܰܐ܂</div>
<div type="v" n="32">ܪܽܘܚܳܐ
ܓ݁ܶܝܪ
ܕ݁ܰܢܒ݂ܺܝܶܐ
ܠܰܢܒ݂ܺܝܶܐ
ܡܶܫܬ݁ܰܥܒ݁ܕ݂ܳܐ܂</div>
<div type="v" n="33">ܡܶܛܽܠ
ܕ݁ܰܐܠܳܗܳܐ ܠܳܐ
ܗ݈ܘܳܐ
ܕ݁ܰܫܓ݂ܽܘܫܝܳܐ
ܐܶܠܳܐ
ܕ݁ܰܫܠܳܡܳܐ
ܐܰܝܟ݂
ܕ݁ܰܒ݂ܟ݂ܽܠܗܶܝܢ
ܥܺܕ݂ܳܬ݂ܳܐ
ܕ݁ܩܰܕ݁ܺܝܫܶܐ܂</div>
<div type="v" n="34">ܢܶܫܰܝܟ݁ܽܘܢ
ܒ݁ܥܺܕ݈݁ܬ݁ܳܐ
ܢܶܗܘܝܳܢ
ܫܰܬ݁ܺܝܩܳܢ ܠܳܐ
ܓ݁ܶܝܪ ܡܰܦ݁ܰܣ
ܠܗܶܝܢ
ܕ݁ܰܢܡܰܠܠܳܢ
ܐܶܠܳܐ
ܕ݁ܢܶܫܬ݁ܰܥܒ݁ܕ݂ܳܢ
ܐܰܝܟ݁ܰܢܳܐ
ܕ݁ܳܐܦ݂
ܢܳܡܽܘܣܳܐ
ܐܶܡܰܪ܂</div>
<div type="v" n="35">ܘܶܐܢ
ܡܶܕ݁ܶܡ
ܨܳܒ݂ܝܳܢ
ܕ݁ܢܺܐܠܦ݁ܳܢ
ܒ݁ܒ݂ܳܬ݁ܰܝܗܶܝܢ
ܢܫܰܐܠܳܢ
ܠܒ݂ܰܥܠܰܝܗܶܝܢ
ܒ݁ܶܗܬ݁ܬ݂ܳܐ
ܗ݈ܝ ܓ݁ܶܝܪ
ܕ݁ܢܶܫܶܐ
ܒ݁ܥܺܕ݈݁ܬ݁ܳܐ
ܢܡܰܠܠܳܢ܂</div>
<div type="v" n="36">ܐܰܘ
ܕ݁ܰܠܡܳܐ
ܡܶܢܟ݂ܽܘܢ ܗ݈ܘ
ܢܶܦ݂ܩܰܬ݂
ܡܶܠܬ݂ܶܗ
ܕ݁ܰܐܠܳܗܳܐ ܐܰܘ
ܠܘܳܬ݂ܟ݂ܽܘܢ
ܗ݈ܘ ܒ݁ܰܠܚܽܘܕ݂
ܡܛܳܬ݂܂</div>
<div type="v" n="37">ܐܶܢ ܐ݈ܢܳܫ
ܕ݁ܶܝܢ
ܡܶܢܟ݂ܽܘܢ
ܣܳܒ݂ܰܪ
ܕ݁ܰܢܒ݂ܺܝܳܐ
ܗܽܘ ܐܰܘ
ܕ݁ܪܽܘܚܳܐ ܗܽܘ
ܢܶܕ݁ܰܥ ܗܳܠܶܝܢ
ܕ݁ܟ݂ܳܬ݂ܶܒ݂
ܐ݈ܢܳܐ ܠܟ݂ܽܘܢ
ܕ݁ܦ݂ܽܘܩܕ݁ܳܢܶܐ
ܐܶܢܽܘܢ
ܕ݁ܡܳܪܰܢ܂</div>
<div type="v" n="38">ܐܶܢ ܐ݈ܢܳܫ
ܕ݁ܶܝܢ ܠܳܐ
ܝܳܕ݂ܰܥ ܠܳܐ
ܢܶܕ݁ܰܥ܂</div>
<div type="v" n="39">ܛܰܢܘ
ܗܳܟ݂ܺܝܠ ܐܰܚܰܝ
ܠܡܶܬ݂ܢܰܒ݁ܳܝܽܘ
ܘܠܰܡܡܰܠܳܠܽܘ
ܒ݁ܠܶܫܳܢܶܐ ܠܳܐ
ܬ݁ܶܟ݂ܠܽܘܢ܂</div>
<div type="v" n="40">ܟ݁ܽܠܡܶܕ݁ܶܡ
ܕ݁ܶܝܢ
ܒ݁ܶܐܣܟ݁ܺܡܳܐ
ܘܰܒ݂ܛܶܟ݁ܣܳܐ
ܢܶܗܘܶܐ܂</div>
</div>
<div type="ch" n="15">
<div type="title" n="title"> ܀
ܕܩܘܪ̈ܢܬܝܐ
ܩܕܡܝܬܐ ܝܗܗ </div>
<div type="v" n="1">ܡܰܘܕ݁ܰܥ
ܐ݈ܢܳܐ ܠܟ݂ܽܘܢ
ܕ݁ܶܝܢ ܐܰܚܰܝ
ܐܶܘܰܢܓ݁ܶܠܺܝܳܘܢ
ܕ݁ܣܰܒ݁ܰܪܬ݁ܟ݂ܽܘܢ
ܘܩܰܒ݁ܶܠܬ݁ܽܘܢܳܝܗ݈ܝ
ܘܩܳܡܬ݁ܽܘܢ
ܒ݁ܶܗ܂</div>
<div type="v" n="2">ܘܒ݂ܶܗ
ܚܳܐܶܝܢ
ܐܢ݈ܬ݁ܽܘܢ
ܒ݁ܰܐܝܕ݂ܳܐ
ܡܶܠܬ݂ܳܐ
ܣܰܒ݁ܰܪܬ݁ܟ݂ܽܘܢ
ܐܶܢ ܥܳܗܕ݁ܺܝܢ
ܐܢ݈ܬ݁ܽܘܢ ܐܶܢ
ܠܳܐ ܗ݈ܘܳܐ
ܣܪܺܝܩܳܐܝܺܬ݂
ܗܰܝܡܶܢܬ݁ܽܘܢ܂</div>
<div type="v" n="3">ܐܰܫܠܡܶܬ݂
ܠܟ݂ܽܘܢ ܓ݁ܶܝܪ
ܡܶܢ ܠܽܘܩܕ݂ܰܡ
ܐܰܝܟ݂ ܡܶܕ݁ܶܡ
ܕ݁ܩܰܒ݁ܠܶܬ݂
ܕ݁ܰܡܫܺܝܚܳܐ
ܡܺܝܬ݂ ܥܰܠ
ܐܰܦ݁ܰܝ
ܚܛܳܗܰܝܢ
ܐܰܝܟ݁ܰܢܳܐ
ܕ݁ܰܟ݂ܬ݂ܺܝܒ݂܂</div>
<div type="v" n="4">ܘܕ݂ܶܐܬ݂ܩܒ݂ܰܪ
ܘܩܳܡ
ܠܰܬ݂ܠܳܬ݂ܳܐ
ܝܰܘܡܺܝܢ ܐܰܝܟ݂
ܕ݁ܰܟ݂ܬ݂ܺܝܒ݂܂</div>
<div type="v" n="5">ܘܶܐܬ݂ܚܙܺܝ
ܠܟ݂ܺܐܦ݂ܳܐ
ܘܒ݂ܳܬ݂ܪܶܗ
ܠܰܬ݂ܪܶܥܣܰܪ܂</div>
<div type="v" n="6">ܘܒ݂ܳܬ݂ܰܪܟ݁ܶܢ
ܐܶܬ݂ܚܙܺܝ
ܠܝܰܬ݁ܺܝܪ ܡܶܢ
ܚܰܡܶܫܡܳܐܐ
ܐܰܚܺܝܢ
ܐܰܟ݂ܚܕ݂ܳܐ
ܕ݁ܣܰܓ݁ܺܝܶܐܐ
ܡܶܢܗܽܘܢ
ܩܰܝܳܡܺܝܢ
ܐܶܢܽܘܢ
ܥܕ݂ܰܡܳܐ
ܠܗܳܫܳܐ
ܘܡܶܢܗܽܘܢ
ܕ݁ܡܶܟ݂ܘ܂</div>
<div type="v" n="7">ܘܡܶܢ
ܒ݁ܳܬ݂ܰܪ
ܗܳܠܶܝܢ
ܐܶܬ݂ܚܙܺܝ
ܠܝܰܥܩܽܘܒ݂
ܘܒ݂ܳܬ݂ܪܶܗ
ܠܰܫܠܺܝܚܶܐ
ܟ݁ܽܠܗܽܘܢ܂</div>
<div type="v" n="8">ܠܚܰܪܬ݂ܳܐ
ܕ݁ܶܝܢ
ܕ݁ܟ݂ܽܠܗܽܘܢ
ܐܰܝܟ݂
ܕ݁ܰܠܝܰܚܛܳܐ
ܐܶܬ݂ܚܙܺܝ ܐܳܦ݂
ܠܺܝ܂</div>
<div type="v" n="9">ܐܶܢܳܐ
ܐ݈ܢܳܐ ܓ݁ܶܝܪ
ܙܥܽܘܪܗܽܘܢ
ܕ݁ܰܫܠܺܝܚܶܐ
ܘܠܳܐ ܫܳܘܶܐ
ܐ݈ܢܳܐ
ܕ݁ܶܐܬ݂ܩܪܶܐ
ܫܠܺܝܚܳܐ ܡܶܛܽܠ
ܕ݁ܪܶܕ݂ܦ݁ܶܬ݂
ܥܺܕ݈݁ܬ݁ܶܗ
ܕ݁ܰܐܠܳܗܳܐ܂</div>
<div type="v" n="10">ܒ݁ܛܰܝܒ݁ܽܘܬ݂ܶܗ
ܕ݁ܶܝܢ
ܕ݁ܰܐܠܳܗܳܐ
ܐܺܝܬ݂ܰܝ
ܡܶܕ݁ܶܡ
ܕ݁ܺܐܝܬ݂ܰܝ
ܘܛܰܝܒ݁ܽܘܬ݂ܶܗ
ܕ݁ܒ݂ܺܝ ܠܳܐ
ܗܘܳܬ݂ ܣܪܺܝܩܳܐ
ܐܶܠܳܐ ܝܰܬ݁ܺܝܪ
ܡܶܢ ܟ݁ܽܠܗܽܘܢ
ܠܺܐܝܬ݂ ܠܳܐ
ܐܶܢܳܐ ܐܶܠܳܐ
ܛܰܝܒ݁ܽܘܬ݂ܶܗ
ܕ݁ܥܰܡܝ܂</div>
<div type="v" n="11">ܐܶܢ ܐܶܢܳܐ
ܗܳܟ݂ܺܝܠ ܘܶܐܢ
ܗܶܢܽܘܢ
ܗܳܟ݂ܰܢܳܐ
ܡܰܟ݂ܪܙܺܝܢܰܢ
ܘܗܳܟ݂ܰܢܳܐ
ܗܰܝܡܶܢܬ݁ܽܘܢ܂</div>
<div type="v" n="12">ܐܶܢ ܕ݁ܶܝܢ
ܡܫܺܝܚܳܐ
ܡܶܬ݂ܟ݁ܪܶܙ
ܕ݁ܩܳܡ ܡܶܢ
ܒ݁ܶܝܬ݂
ܡܺܝܬ݂ܶܐ
ܐܰܝܟ݁ܰܢܳܐ
ܐܺܝܬ݂ ܒ݁ܟ݂ܽܘܢ
ܐ݈ܢܳܫܳܐ
ܕ݁ܳܐܡܪܺܝܢ
ܠܰܝܬ݁ ܚܰܝܰܬ݂
ܡܺܝܬ݂ܶܐ܂</div>
<div type="v" n="13">ܘܶܐܢ
ܚܰܝܰܬ݂
ܡܺܝܬ݂ܶܐ ܠܰܝܬ݁
ܐܳܦ݂ܠܳܐ
ܡܫܺܝܚܳܐ ܩܳܡ܂</div>
<div type="v" n="14">ܘܶܐܢ
ܡܫܺܝܚܳܐ ܠܳܐ
ܩܳܡ ܣܪܺܝܩܳܐ
ܗ݈ܝ
ܟ݁ܳܪܽܘܙܽܘܬ݂ܰܢ
ܣܪܺܝܩܳܐ ܐܳܦ݂
ܗܰܝܡܳܢܽܘܬ݂ܟ݂ܽܘܢ܂</div>
<div type="v" n="15">ܡܶܫܬ݁ܰܟ݂ܚܺܝܢ
ܚ݈ܢܰܢ ܕ݁ܶܝܢ
ܐܳܦ݂ ܣܳܗܕ݁ܶܐ
ܕ݁ܰܓ݁ܳܠܶܐ
ܕ݁ܰܐܠܳܗܳܐ
ܕ݁ܰܐܣܗܶܕ݂ܢ
ܥܰܠ ܐܰܠܳܗܳܐ
ܕ݁ܰܐܩܺܝܡ
ܠܰܡܫܺܝܚܳܐ
ܟ݁ܰܕ݂ ܠܳܐ
ܐܰܩܺܝܡ܂</div>
<div type="v" n="16">ܐܶܢ
ܡܺܝܬ݂ܶܐ ܓ݁ܶܝܪ
ܠܳܐ ܩܳܝܡܺܝܢ
ܐܳܦ݂ܠܳܐ
ܡܫܺܝܚܳܐ ܩܳܡ܂</div>
<div type="v" n="17">ܘܶܐܢ
ܡܫܺܝܚܳܐ ܠܳܐ
ܩܳܡ ܒ݁ܰܛܳܠܳܐ
ܗ݈ܝ
ܗܰܝܡܳܢܽܘܬ݂ܟ݂ܽܘܢ
ܘܰܥܕ݂ܰܟ݁ܺܝܠ
ܒ݁ܰܚܛܳܗܰܝܟ݁ܽܘܢ
ܐܰܢ݈ܬ݁ܽܘܢ܂</div>
<div type="v" n="18">ܘܰܟ݂ܒ݂ܰܪ
ܐܳܦ݂ ܐܰܝܠܶܝܢ
ܕ݁ܰܕ݂ܡܶܟ݂ܘ
ܒ݁ܰܡܫܺܝܚܳܐ
ܐܶܒ݂ܰܕ݂ܘ
ܠܗܽܘܢ܂</div>
<div type="v" n="19">ܘܶܐܢ
ܒ݁ܗܳܠܶܝܢ ܗ݈ܽܘ
ܚܰܝܶܐ
ܒ݁ܰܠܚܽܘܕ݂
ܡܣܰܒ݁ܪܺܝܢܰܢ
ܒ݁ܰܡܫܺܝܚܳܐ
ܕ݁ܳܘܶܝܢܰܢ
ܗ݈ܽܘ ܡܶܢ
ܟ݁ܽܠܗܽܘܢ
ܒ݁ܢܰܝܢܳܫܳܐ܂</div>
<div type="v" n="20">ܗܳܫܳܐ
ܕ݁ܶܝܢ ܡܫܺܝܚܳܐ
ܩܳܡ ܡܶܢ
ܒ݁ܶܝܬ݂
ܡܺܝܬ݂ܶܐ
ܘܰܗܘܳܐ
ܪܺܫܺܝܬ݂ܳܐ
ܕ݁ܕ݂ܰܡܟ݁ܶܐ܂</div>
<div type="v" n="21">ܘܰܐܝܟ݁ܰܢܳܐ
ܕ݁ܰܒ݂ܝܰܕ݂
ܒ݁ܰܪܢܳܫܳܐ
ܗܘܳܐ ܡܰܘܬ݁ܳܐ
ܗܳܟ݂ܰܢܳܐ ܐܳܦ݂
ܒ݁ܝܰܕ݂
ܒ݁ܰܪܢܳܫܳܐ
ܗܳܘܝܳܐ ܚܰܝܰܬ݂
ܡܺܝܬ݂ܶܐ܂</div>
<div type="v" n="22">ܐܰܝܟ݁ܰܢܳܐ
ܓ݁ܶܝܪ
ܕ݁ܒ݂ܳܐܕ݂ܳܡ
ܟ݁ܽܠܗܽܘܢ
ܒ݁ܢܰܝܢܳܫܳܐ
ܡܳܝܬ݁ܺܝܢ
ܗܳܟ݂ܰܢܳܐ ܐܳܦ݂
ܒ݁ܰܡܫܺܝܚܳܐ
ܟ݁ܽܠܗܽܘܢ
ܚܳܐܶܝܢ܂</div>
<div type="v" n="23">ܐ݈ܢܳܫ
ܐ݈ܢܳܫ
ܒ݁ܛܶܟ݁ܣܶܗ
ܪܺܫܺܝܬ݂ܳܐ
ܗܘܳܐ ܡܫܺܝܚܳܐ
ܒ݁ܳܬ݂ܰܪܟ݁ܶܢ
ܐܰܝܠܶܝܢ
ܕ݁ܕ݂ܰܡܫܺܝܚܳܐ
ܐܶܢܽܘܢ
ܒ݁ܡܶܐܬ݂ܺܝܬ݂ܶܗ܂</div>
<div type="v" n="24">ܘܗܳܝܕ݁ܶܝܢ
ܬ݁ܶܗܘܶܐ
ܚܰܪܬ݂ܳܐ ܡܳܐ
ܕ݁ܡܰܫܠܶܡ
ܡܰܠܟ݁ܽܘܬ݂ܳܐ
ܠܰܐܠܳܗܳܐ
ܐܰܒ݂ܳܐ ܡܳܐ
ܕ݁ܒ݂ܰܛܶܠ ܟ݁ܽܠ
ܪܺܝܫ ܘܟ݂ܽܠ
ܫܽܘܠܛܳܢ ܘܟ݂ܽܠ
ܚܰܝܠܺܝܢ܂</div>
<div type="v" n="25">ܥܬ݂ܺܝܕ݂
ܗ݈ܽܘ ܓ݁ܶܝܪ
ܕ݁ܢܰܡܠܶܟ݂
ܥܕ݂ܰܡܳܐ
ܕ݁ܰܢܣܺܝܡ
ܒ݁ܥܶܠܕ݁ܒ݂ܳܒ݂ܰܘܗ݈ܝ
ܟ݁ܽܠܗܽܘܢ
ܬ݁ܚܶܝܬ݂
ܪܶܓ݂ܠܰܘܗ݈ܝ܂</div>
<div type="v" n="26">ܘܰܐ݈ܚܪܳܝܳܐ
ܒ݁ܥܶܠܕ݁ܒ݂ܳܒ݂ܳܐ
ܡܶܬ݂ܒ݁ܰܛܰܠ
ܡܰܘܬ݁ܳܐ܂</div>
<div type="v" n="27">ܟ݁ܽܠ
ܓ݁ܶܝܪ
ܫܰܥܒ݁ܶܕ݂
ܬ݁ܚܶܝܬ݂
ܪܶܓ݂ܠܰܘܗ݈ܝ
ܡܳܐ ܕ݁ܶܐܡܰܪ
ܕ݁ܶܝܢ
ܕ݁ܟ݂ܽܠܡܶܕ݁ܶܡ
ܡܶܫܬ݁ܰܥܒ݁ܰܕ݂
ܠܶܗ ܝܺܕ݂ܺܝܥܳܐ
ܕ݁ܰܣܛܰܪ ܡܶܢ
ܗܰܘ
ܕ݁ܫܰܥܒ݁ܶܕ݂
ܠܶܗ ܟ݁ܽܠ܂</div>
<div type="v" n="28">ܘܡܳܐ
ܕ݁ܶܐܫܬ݁ܰܥܒ݁ܰܕ݂
ܠܶܗ ܟ݁ܽܠ
ܗܳܝܕ݁ܶܝܢ ܗܽܘ
ܒ݁ܪܳܐ
ܢܶܫܬ݁ܰܥܒ݁ܰܕ݂
ܠܗܰܘ
ܕ݁ܫܰܥܒ݁ܶܕ݂
ܠܶܗ ܟ݁ܽܠ
ܕ݁ܢܶܗܘܶܐ
ܐܰܠܳܗܳܐ ܟ݁ܽܠ
ܒ݁ܟ݂ܽܠ܂</div>
<div type="v" n="29">ܘܶܐܠܳܐ
ܡܳܢܳܐ
ܢܶܥܒ݁ܕ݂ܽܘܢ
ܗܳܢܽܘܢ
ܕ݁ܥܳܡܕ݁ܺܝܢ
ܚܠܳܦ݂ ܡܺܝܬ݂ܶܐ
ܐܶܢ ܡܺܝܬ݂ܶܐ
ܠܳܐ ܩܳܝܡܺܝܢ
ܡܳܢܳܐ
ܥܳܡܕ݁ܺܝܢ
ܚܠܳܦ݂
ܡܺܝܬ݂ܶܐ܂</div>
<div type="v" n="30">ܘܰܠܡܳܢܳܐ
ܐܳܦ݂ ܚܢܰܢ
ܒ݁ܟ݂ܽܠ ܫܳܥܳܐ
ܒ݁ܩܽܢܕ݂ܺܝܢܳܘܣ
ܩܳܝܡܺܝܢܰܢ܂</div>
<div type="v" n="31">ܝܳܡܶܐ
ܐ݈ܢܳܐ
ܒ݁ܫܽܘܒ݂ܗܳܪܟ݂ܽܘܢ
ܐܰܚܰܝ ܕ݁ܺܐܝܬ݂
ܠܺܝ ܒ݁ܡܳܪܰܢ
ܝܶܫܽܘܥ
ܡܫܺܝܚܳܐ
ܕ݁ܟ݂ܽܠܝܽܘܡ
ܡܳܐܶܬ݂
ܐ݈ܢܳܐ܂</div>
<div type="v" n="32">ܐܶܢ ܐܰܝܟ݂
ܕ݁ܒ݂ܶܝܬ݂
ܒ݁ܢܰܝܢܳܫܳܐ
ܐܶܫܬ݁ܕ݂ܺܝܬ݂
ܠܚܰܝܘܳܬ݂ܳܐ
ܒ݁ܶܐܦ݂ܶܣܳܘܣ
ܡܳܢܳܐ
ܐܶܬ݂ܗܢܺܝܬ݂
ܐܶܢ ܡܺܝܬ݂ܶܐ
ܠܳܐ ܩܳܝܡܺܝܢ
ܢܶܐܟ݂ܽܘܠ
ܘܢܶܫܬ݁ܶܐ ܡܚܳܪ
ܓ݁ܶܝܪ
ܡܳܝܬ݁ܺܝܢܰܢ܂</div>
<div type="v" n="33">ܠܳܐ
ܬ݁ܶܛܥܽܘܢ
ܡܚܰܒ݁ܠܳܢ
ܪܶܥܝܳܢܶܐ
ܒ݁ܰܣܺܝܡܶܐ
ܫܽܘܥܝܳܬ݂ܳܐ
ܒ݁ܺܝܫܳܬ݂ܳܐ܂</div>
<div type="v" n="34">ܐܰܥܺܝܪܘ
ܠܶܒ݁ܟ݂ܽܘܢ
ܙܰܕ݁ܺܝܩܳܐܝܺܬ݂
ܘܠܳܐ ܬ݁ܶܚܛܽܘܢ
ܐܺܝܬ݂ ܓ݁ܶܝܪ
ܐ݈ܢܳܫܳܐ
ܕ݁ܺܝܕ݂ܰܥܬ݂ܳܐ
ܕ݁ܰܐܠܳܗܳܐ
ܠܰܝܬ݁ ܒ݁ܗܽܘܢ
ܠܒ݂ܶܗܬ݁ܰܬ݂ܟ݂ܽܘܢ
ܗ݈ܽܘ ܐܳܡܰܪ
ܐ݈ܢܳܐ܂</div>
<div type="v" n="35">ܢܺܐܡܰܪ
ܐ݈ܢܳܫ
ܡܶܢܟ݂ܽܘܢ
ܕ݁ܰܐܝܟ݁ܰܢܳܐ
ܩܳܝܡܺܝܢ
ܡܺܝܬ݂ܶܐ
ܘܒ݂ܰܐܝܢܳܐ
ܦ݁ܰܓ݂ܪܳܐ
ܐܳܬ݂ܶܝܢ܂</div>
<div type="v" n="36">ܣܰܟ݂ܠܳܐ
ܙܰܪܥܳܐ
ܕ݁ܙܳܪܰܥ
ܐܰܢ݈ܬ݁ ܐܶܢ
ܠܳܐ ܡܳܐܶܬ݂
ܠܳܐ ܚܳܝܶܐ܂</div>
<div type="v" n="37">ܘܗܰܘ
ܡܶܕ݁ܶܡ
ܕ݁ܙܳܪܰܥ
ܐܰܢ݈ܬ݁ ܠܳܐ
ܗ݈ܘܳܐ ܗܰܘ
ܦ݁ܰܓ݂ܪܳܐ
ܕ݁ܰܥܬ݂ܺܝܕ݂
ܠܡܶܗܘܳܐ ܙܳܪܰܥ
ܐܰܢ݈ܬ݁ ܐܶܠܳܐ
ܦ݁ܪܶܕ݁ܬ݁ܳܐ
ܥܰܪܛܶܠܳܝܬ݁ܳܐ
ܕ݁ܚܶܛܶܐ ܐܰܘ
ܕ݁ܰܣܥܳܪܶܐ ܐܰܘ
ܕ݁ܫܰܪܟ݁ܳܐ
ܕ݁ܙܰܪܥܽܘܢܶܐ܂</div>
<div type="v" n="38">ܐܰܠܳܗܳܐ
ܕ݁ܶܝܢ ܝܳܗܶܒ݂
ܠܶܗ ܦ݁ܰܓ݂ܪܳܐ
ܐܰܝܟ݁ܰܢܳܐ
ܕ݁ܨܳܒ݂ܶܐ
ܘܰܠܚܰܕ݂ ܚܰܕ݂
ܡܶܢ ܙܰܪܥܽܘܢܶܐ
ܦ݁ܰܓ݂ܪܳܐ
ܕ݁ܰܟ݂ܝܳܢܶܗ܂</div>
<div type="v" n="39">ܠܳܐ ܗ݈ܘܳܐ
ܕ݁ܶܝܢ ܟ݁ܽܠ
ܦ݁ܓ݂ܰܪ ܫܘܶܐ
ܐ݈ܚܪܺܝܢ ܗ݈ܽܘ
ܓ݁ܶܝܪ
ܦ݁ܰܓ݂ܪܳܐ
ܕ݁ܒ݂ܰܪ
ܐ݈ܢܳܫܳܐ
ܘܰܐ݈ܚܪܺܝܢ
ܕ݁ܰܒ݂ܥܺܝܪܳܐ
ܘܰܐ݈ܚܪܺܝܢ
ܕ݁ܦ݂ܳܪܰܚܬ݂ܳܐ
ܘܰܐ݈ܚܪܺܝܢ
ܕ݁ܢܽܘܢܶܐ܂</div>
<div type="v" n="40">ܘܺܐܝܬ݂
ܦ݁ܰܓ݂ܪܶܐ
ܫܡܰܝܳܢܶܐ
ܘܺܐܝܬ݂
ܦ݁ܰܓ݂ܪܶܐ
ܐܰܪܥܳܢܳܝܶܐ
ܐܶܠܳܐ ܐ݈ܚܪܺܝܢ
ܗ݈ܽܘ ܫܽܘܒ݂ܚܳܐ
ܕ݁ܰܫܡܰܝܳܢܶܐ
ܘܰܐ݈ܚܪܺܝܢ
ܕ݁ܰܐܪܥܳܢܳܝܶܐ܂</div>
<div type="v" n="41">ܘܰܐ݈ܚܪܺܝܢ
ܗ݈ܽܘ ܫܽܘܒ݂ܚܳܐ
ܕ݁ܫܶܡܫܳܐ
ܘܰܐ݈ܚܪܺܝܢ
ܫܽܘܒ݂ܚܳܐ
ܕ݁ܣܰܗܪܳܐ
ܘܰܐ݈ܚܪܺܝܢ
ܫܽܘܒ݂ܚܳܐ
ܕ݁ܟ݂ܰܘܟ݁ܒ݂ܶܐ
ܘܟ݂ܰܘܟ݁ܒ݂ܳܐ
ܡܶܢ
ܟ݁ܰܘܟ݁ܒ݂ܳܐ
ܡܝܰܬ݁ܰܪ ܗ݈ܽܘ
ܒ݁ܫܽܘܒ݂ܚܳܐ܂</div>
<div type="v" n="42">ܗܳܟ݂ܰܢܳܐ
ܐܳܦ݂ ܚܰܝܰܬ݂
ܡܺܝܬ݂ܶܐ
ܡܶܙܕ݁ܰܪܥܺܝܢ
ܒ݁ܰܚܒ݂ܳܠܳܐ
ܩܳܝܡܺܝܢ ܕ݁ܠܳܐ
ܚܒ݂ܳܠܳܐ܂</div>
<div type="v" n="43">ܡܶܙܕ݁ܰܪܥܺܝܢ
ܒ݁ܨܰܥܪܳܐ
ܩܳܝܡܺܝܢ
ܒ݁ܫܽܘܒ݂ܚܳܐ
ܡܶܙܕ݁ܰܪܥܺܝܢ
ܒ݁ܰܟ݂ܪܺܝܗܽܘܬ݂ܳܐ
ܩܳܝܡܺܝܢ
ܒ݁ܚܰܝܠܳܐ܂</div>
<div type="v" n="44">ܡܶܙܕ݁ܰܪܥܺܝܢ
ܦ݁ܰܓ݂ܪܳܐ
ܢܰܦ݂ܫܳܢܳܝܳܐ
ܩܳܐܶܡ
ܦ݁ܰܓ݂ܪܳܐ
ܪܽܘܚܳܢܳܝܳܐ
ܐܺܝܬ݂ ܓ݁ܶܝܪ
ܦ݁ܰܓ݂ܪܳܐ
ܕ݁ܰܢܦ݂ܶܫ
ܘܺܐܝܬ݂
ܦ݁ܰܓ݂ܪܳܐ
ܕ݁ܪܽܘܚ܂</div>
<div type="v" n="45">ܗܳܟ݂ܰܢܳܐ
ܐܳܦ݂ ܟ݁ܬ݂ܺܝܒ݂
ܗܘܳܐ ܐܳܕ݂ܳܡ
ܒ݁ܰܪܢܳܫܳܐ
ܩܰܕ݂ܡܳܝܳܐ
ܠܰܢܦ݂ܶܫ ܚܰܝܳܐ
ܘܳܐܕ݂ܳܡ
ܐ݈ܚܪܳܝܳܐ
ܠܪܽܘܚܳܐ
ܡܰܚܝܳܢܺܝܬ݂ܳܐ܂</div>
<div type="v" n="46">ܐܶܠܳܐ ܠܳܐ
ܗ݈ܘܳܐ
ܠܽܘܩܕ݂ܰܡ
ܪܽܘܚܳܢܳܝܳܐ
ܐܶܠܳܐ
ܢܰܦ݂ܫܳܢܳܝܳܐ
ܘܗܳܝܕ݁ܶܝܢ
ܪܽܘܚܳܢܳܝܳܐ܂</div>
<div type="v" n="47">ܒ݁ܰܪܢܳܫܳܐ
ܩܰܕ݂ܡܳܝܳܐ
ܥܰܦ݂ܪܳܢܳܐ
ܕ݁ܡܶܢ ܐܰܪܥܳܐ
ܒ݁ܰܪܢܳܫܳܐ
ܕ݁ܰܬ݂ܪܶܝܢ
ܡܳܪܝܳܐ ܡܶܢ
ܫܡܰܝܳܐ܂</div>
<div type="v" n="48">ܐܰܝܟ݁ܰܢܳܐ
ܕ݁ܺܐܝܬ݂ܰܘܗ݈ܝ
ܗܰܘ ܥܰܦ݂ܪܳܢܳܐ
ܗܳܟ݂ܰܢܳܐ ܐܳܦ݂
ܥܰܦ݂ܪܳܢܶܐ
ܘܰܐܝܟ݁ܰܢܳܐ
ܕ݁ܺܐܝܬ݂ܰܘܗ݈ܝ
ܗܰܘ ܕ݁ܡܶܢ
ܫܡܰܝܳܐ
ܗܳܟ݂ܰܢܳܐ ܐܳܦ݂
ܫܡܰܝܳܢܶܐ܂</div>
<div type="v" n="49">ܘܰܐܝܟ݂
ܕ݁ܰܠܒ݂ܶܫܢ
ܕ݁ܡܽܘܬ݂ܳܐ
ܕ݁ܗܰܘ ܕ݁ܡܶܢ
ܥܰܦ݂ܪܳܐ
ܗܳܟ݂ܰܢܳܐ
ܢܶܠܒ݁ܰܫ
ܕ݁ܡܽܘܬ݂ܳܐ
ܕ݁ܗܰܘ ܕ݁ܡܶܢ
ܫܡܰܝܳܐ܂</div>
<div type="v" n="50">ܗܳܕ݂ܶܐ
ܕ݁ܶܝܢ ܐܳܡܰܪ
ܐ݈ܢܳܐ ܐܰܚܰܝ
ܕ݁ܒ݂ܶܣܪܳܐ
ܘܰܕ݂ܡܳܐ
ܡܰܠܟ݁ܽܘܬ݂ܳܐ
ܕ݁ܰܫܡܰܝܳܐ
ܠܡܺܐܪܰܬ݂ ܠܳܐ
ܡܶܫܟ݁ܚܺܝܢ
ܘܠܳܐ ܚܒ݂ܳܠܳܐ
ܝܳܪܶܬ݂ ܠܳܐ
ܡܶܬ݂ܚܰܒ݁ܠܳܢܽܘܬ݂ܳܐ܂</div>
<div type="v" n="51">ܗܳܐ ܐܳܡܰܪ
ܐ݈ܢܳܐ ܠܟ݂ܽܘܢ
ܐ݈ܪܳܙܳܐ ܠܰܘ
ܟ݁ܽܠܰܢ
ܢܶܕ݂ܡܰܟ݂
ܟ݁ܽܠܰܢ ܕ݁ܶܝܢ
ܢܶܬ݂ܚܰܠܰܦ݂܂</div>
<div type="v" n="52">ܚܰܪܺܝܦ݂ܳܐܝܺܬ݂
ܐܰܝܟ݂ ܪܦ݂ܳܦ݂
ܥܰܝܢܳܐ
ܒ݁ܩܰܪܢܳܐ
ܐ݈ܚܪܳܝܬ݁ܳܐ
ܟ݁ܰܕ݂ ܬ݁ܶܩܪܶܐ
ܘܰܢܩܽܘܡܽܘܢ
ܡܺܝܬ݂ܶܐ ܕ݁ܠܳܐ
ܚܒ݂ܳܠܳܐ
ܘܰܚܢܰܢ
ܢܶܬ݂ܚܰܠܰܦ݂܂</div>
<div type="v" n="53">ܥܬ݂ܺܝܕ݂
ܗ݈ܽܘ ܓ݁ܶܝܪ
ܗܳܢܳܐ
ܕ݁ܡܶܬ݂ܚܰܒ݁ܰܠ
ܕ݁ܢܶܠܒ݁ܰܫ ܠܳܐ
ܡܶܬ݂ܚܰܒ݁ܠܳܢܽܘܬ݂ܳܐ
ܘܗܳܢܳܐ
ܕ݁ܡܳܐܶܬ݂
ܕ݁ܢܶܠܒ݁ܰܫ ܠܳܐ
ܡܳܝܽܘܬ݂ܽܘܬ݂ܳܐ܂</div>
<div type="v" n="54">ܡܳܐ
ܕ݁ܠܳܒ݂ܶܫ
ܕ݁ܶܝܢ ܗܳܢܳܐ
ܕ݁ܡܶܬ݂ܚܰܒ݁ܰܠ
ܠܳܐ
ܡܶܬ݂ܚܰܒ݁ܠܳܢܽܘܬ݂ܳܐ
ܘܗܳܢܳܐ
ܕ݁ܡܳܐܶܬ݂ ܠܳܐ
ܡܳܝܽܘܬ݂ܽܘܬ݂ܳܐ
ܗܳܝܕ݁ܶܝܢ
ܬ݁ܶܗܘܶܐ
ܡܶܠܬ݂ܳܐ ܗ݈ܝ
ܕ݁ܰܟ݂ܬ݂ܺܝܒ݂ܳܐ
ܕ݁ܶܐܬ݂ܒ݁ܠܰܥ
ܡܰܘܬ݁ܳܐ
ܒ݁ܙܳܟ݂ܽܘܬ݂ܳܐ܂</div>
<div type="v" n="55">ܐܰܝܟ݁ܰܘ
ܥܽܘܩܣܳܟ݂
ܡܰܘܬ݁ܳܐ ܐܳܘ
ܐܰܝܟ݁ܳܐ ܗ݈ܝ
ܙܳܟ݂ܽܘܬ݂ܶܟ݂ܝ
ܫܝܽܘܠ܂</div>
<div type="v" n="56">ܥܽܘܩܣܶܗ
ܕ݁ܶܝܢ
ܕ݁ܡܰܘܬ݁ܳܐ
ܚܛܺܝܬ݂ܳܐ ܗ݈ܝ
ܘܚܰܝܠܳܐ
ܕ݁ܰܚܛܺܝܬ݂ܳܐ
ܢܳܡܽܘܣܳܐ
ܗܽܘ܂</div>
<div type="v" n="57">ܛܰܝܒ݁ܽܘ
ܕ݁ܶܝܢ
ܠܰܐܠܳܗܳܐ
ܕ݁ܝܰܗ݈ܒ݂ ܠܰܢ
ܙܳܟ݂ܽܘܬ݂ܳܐ
ܒ݁ܝܰܕ݂ ܡܳܪܰܢ
ܝܶܫܽܘܥ
ܡܫܺܝܚܳܐ܂</div>
<div type="v" n="58">ܡܶܟ݁ܺܝܠ
ܐܰܚܰܝ
ܘܚܰܒ݁ܺܝܒ݂ܰܝ
ܗܘܰܘ ܡܫܰܪܪܺܝܢ
ܘܠܳܐ ܬ݁ܶܗܘܽܘܢ
ܡܶܬ݁ܙܺܝܥܺܝܢ
ܐܶܠܳܐ ܗܘܰܘ
ܡܶܬ݂ܝܰܬ݁ܪܺܝܢ
ܒ݁ܟ݂ܽܠܙܒ݂ܰܢ
ܒ݁ܰܥܒ݂ܳܕ݂ܶܗ
ܕ݁ܡܳܪܝܳܐ
ܟ݁ܰܕ݂
ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܥܰܡܠܟ݂ܽܘܢ
ܠܳܐ ܗ݈ܘܳܐ
ܣܪܺܝܩ
ܒ݁ܡܳܪܝܳܐ܂</div>
</div>
<div type="ch" n="16">
<div type="title" n="title"> ܀
ܕܩܘܪ̈ܢܬܝܐ
ܩܕܡܝܬܐ ܝܘܘ </div>
<div type="v" n="1">ܥܰܠ ܡܶܕ݁ܶܡ
ܕ݁ܶܝܢ
ܕ݁ܡܶܬ݂ܟ݁ܰܢܰܫ
ܠܩܰܕ݁ܺܝܫܶܐ
ܐܰܝܟ݁ܰܢܳܐ
ܕ݁ܦ݂ܶܩܕ݁ܶܬ݂
ܠܥܺܕ݂ܳܬ݂ܳܐ
ܕ݁ܓ݂ܰܠܰܛܳܝܶܐ
ܗܳܟ݂ܰܢܳܐ ܐܳܦ݂
ܐܰܢ݈ܬ݁ܽܘܢ
ܥܒ݂ܶܕ݂ܘ܂</div>
<div type="v" n="2">ܒ݁ܟ݂ܽܠ
ܚܰܕ݂ ܒ݁ܫܰܒ݁ܳܐ
ܐ݈ܢܳܫ ܐ݈ܢܳܫ
ܡܶܢܟ݂ܽܘܢ
ܒ݁ܒ݂ܰܝܬ݁ܶܗ
ܢܶܗܘܶܐ ܣܳܐܶܡ
ܘܢܳܛܰܪ ܗܰܘ
ܡܶܕ݁ܶܡ
ܕ݁ܡܳܛܶܐ
ܒ݁ܺܐܝܕ݂ܰܘܗ݈ܝ
ܕ݁ܠܳܐ ܡܳܐ
ܕ݁ܶܐܬ݂ܺܝܬ݂
ܗܳܝܕ݁ܶܝܢ
ܢܶܗܘܝܳܢ
ܓ݁ܶܒ݂ܝܳܬ݂ܳܐ܂</div>
<div type="v" n="3">ܘܡܳܐ
ܕ݁ܶܐܬ݂ܺܝܬ݂
ܠܰܐܝܠܶܝܢ
ܕ݁ܓ݂ܳܒ݂ܶܝܢ
ܐܢ݈ܬ݁ܽܘܢ
ܠܗܽܘܢ
ܐܶܫܰܕ݁ܰܪ
ܒ݁ܶܐܓ݁ܰܪܬ݁ܳܐ
ܕ݁ܢܰܘܒ݁ܠܽܘܢ
ܛܰܝܒ݁ܽܘܬ݂ܟ݂ܽܘܢ
ܠܽܐܘܪܺܫܠܶܡ܂</div>
<div type="v" n="4">ܐܶܢ ܕ݁ܶܝܢ
ܫܳܘܶܐ ܗ݈ܘ
ܣܽܘܥܪܳܢܳܐ
ܕ݁ܳܐܦ݂ ܐܶܢܳܐ
ܐܺܙܰܠ ܥܰܡܝ
ܢܺܐܙܽܠ݈ܘܢ܂</div>
<div type="v" n="5">ܐܳܬ݂ܶܐ
ܐ݈ܢܳܐ ܕ݁ܶܝܢ
ܠܘܳܬ݂ܟ݂ܽܘܢ
ܡܳܐ
ܕ݁ܥܶܒ݂ܪܶܬ݂
ܡܶܢ
ܡܰܩܶܕ݂ܳܘܢܳܝܶܐ
ܥܳܒ݂ܰܪ ܐ݈ܢܳܐ
ܠܳܗ ܓ݁ܶܝܪ
ܠܡܰܩܶܕ݂ܳܘܢܺܝܰܐ܂</div>
<div type="v" n="6">ܘܰܟ݂ܒ݂ܰܪ
ܐܳܦ݂
ܠܘܳܬ݂ܟ݂ܽܘܢ
ܐܶܩܰܘܶܐ ܐܰܘ
ܐܰܣܬ݁ܶܐ
ܠܘܳܬ݂ܟ݂ܽܘܢ
ܕ݁ܰܐܢ݈ܬ݁ܽܘܢ
ܬ݁ܠܰܘܽܘܢܳܢܝ
ܠܰܐܬ݂ܰܪ
ܕ݁ܳܐܙܶܠ
ܐ݈ܢܳܐ܂</div>
<div type="v" n="7">ܠܳܐ ܓ݁ܶܝܪ
ܨܳܒ݂ܶܐ ܐ݈ܢܳܐ
ܕ݁ܗܳܫܳܐ ܐܰܝܟ݂
ܥܳܒ݂ܰܪ
ܐܽܘܪܚܳܐ
ܐܶܚܙܶܝܟ݂ܽܘܢ
ܡܣܰܒ݁ܰܪ ܐ݈ܢܳܐ
ܓ݁ܶܝܪ
ܕ݁ܰܐܘܚܰܪ
ܙܰܒ݂ܢܳܐ
ܠܘܳܬ݂ܟ݂ܽܘܢ
ܐܶܢ ܡܳܪܝ
ܡܰܦ݁ܶܣ ܠܺܝ܂</div>
<div type="v" n="8">ܡܩܰܘܶܐ
ܐ݈ܢܳܐ ܕ݁ܶܝܢ
ܒ݁ܶܐܦ݂ܶܣܳܘܣ
ܥܕ݂ܰܡܳܐ
ܠܦ݁ܶܢܛܺܩܳܘܣܛܺܐ܂</div>
<div type="v" n="9">ܬ݁ܰܪܥܳܐ
ܓ݁ܶܝܪ ܪܰܒ݁ܳܐ
ܐܶܬ݂ܦ݁ܬ݂ܰܚ
ܠܺܝ ܕ݁ܰܡܠܶܐ
ܣܽܘܥܪܳܢܶܐ
ܘܣܰܩܽܘܒ݂ܠܶܐ
ܣܰܓ݁ܺܝܐܝܺܢ܂</div>
<div type="v" n="10">ܐܶܢ ܕ݁ܶܝܢ
ܢܺܐܬ݂ܶܐ
ܨܶܐܕ݂ܰܝܟ݁ܽܘܢ
ܛܺܝܡܳܬ݂ܶܐܳܘܣ
ܚܙܰܘ ܕ݁ܰܕ݂ܠܳܐ
ܕ݁ܶܚܠܳܐ
ܢܶܗܘܶܐ
ܠܘܳܬ݂ܟ݂ܽܘܢ
ܥܒ݂ܳܕ݂ܳܐ
ܓ݁ܶܝܪ
ܕ݁ܡܳܪܝܳܐ
ܦ݁ܳܠܰܚ
ܐܰܟ݂ܘܳܬ݂ܝ܂</div>
<div type="v" n="11">ܠܡܳܐ
ܗܳܟ݂ܺܝܠ ܐ݈ܢܳܫ
ܢܫܽܘܛܺܝܘܗ݈ܝ
ܐܶܠܳܐ
ܠܰܘܰܐܘܽܗ݈ܝ
ܒ݁ܰܫܠܳܡܳܐ
ܕ݁ܢܺܐܬ݂ܶܐ
ܠܘܳܬ݂ܝ ܡܩܰܘܶܐ
ܐ݈ܢܳܐ ܠܶܗ
ܓ݁ܶܝܪ ܥܰܡ
ܐܰܚܶܐ܂</div>
<div type="v" n="12">ܡܶܢ
ܐܰܦ݁ܳܠܳܘ
ܕ݁ܶܝܢ ܐܰܚܰܝ
ܣܰܓ݁ܺܝ
ܒ݁ܥܺܝܬ݂ ܡܶܢܶܗ
ܕ݁ܢܺܐܬ݂ܶܐ
ܠܘܳܬ݂ܟ݂ܽܘܢ
ܥܰܡ ܐܰܚܶܐ
ܘܰܟ݂ܒ݂ܰܪ ܠܳܐ
ܗܘܳܐ
ܨܶܒ݂ܝܳܢܳܐ
ܕ݁ܢܺܐܬ݂ܶܐ
ܠܘܳܬ݂ܟ݂ܽܘܢ
ܐܶܡܰܬ݂ܝ ܕ݁ܶܝܢ
ܕ݁ܢܶܗܘܶܐ ܠܶܗ
ܐܰܬ݂ܪܳܐ
ܐܳܬ݂ܶܐ
ܠܘܳܬ݂ܟ݂ܽܘܢ܂</div>
<div type="v" n="13">ܐܶܬ݁ܬ݁ܥܺܝܪܘ
ܘܩܽܘܡܘ
ܒ݁ܗܰܝܡܳܢܽܘܬ݂ܳܐ
ܐܶܬ݂ܓ݁ܰܒ݁ܰܪܘ
ܐܶܬ݂ܚܰܣܰܢܘ܂</div>
<div type="v" n="14">ܘܟ݂ܽܠܗܶܝܢ
ܨܶܒ݂ܘܳܬ݂ܟ݂ܽܘܢ
ܒ݁ܚܽܘܒ݁ܳܐ
ܢܶܗܘܝܳܢ܂</div>
<div type="v" n="15">ܒ݁ܳܥܶܐ
ܐ݈ܢܳܐ ܕ݁ܶܝܢ
ܡܶܢܟ݂ܽܘܢ
ܐܰܚܰܝ ܥܰܠ
ܒ݁ܰܝܬ݁ܳܐ
ܕ݁ܶܐܣܛܶܦ݂ܰܢܰܐ
ܡܶܛܽܠ
ܕ݁ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܗܶܢܽܘܢ
ܐܶܢܽܘܢ
ܪܺܫܺܝܬ݂ܳܐ
ܕ݁ܰܐܟ݂ܰܐܺܝܰܐ
ܘܣܳܡܘ
ܢܰܦ݂ܫܗܽܘܢ
ܠܬ݂ܶܫܡܶܫܬ݁ܳܐ
ܕ݁ܩܰܕ݁ܺܝܫܶܐ܂</div>
<div type="v" n="16">ܕ݁ܳܐܦ݂
ܐܰܢ݈ܬ݁ܽܘܢ
ܬ݁ܶܗܘܽܘܢ
ܡܶܫܬ݁ܰܡܥܺܝܢ
ܠܰܐܝܠܶܝܢ
ܕ݁ܗܳܟ݂ܰܢܳܐ
ܐܶܢܽܘܢ
ܘܰܠܟ݂ܽܠܢܳܫ
ܕ݁ܠܳܐܶܐ ܥܰܡܰܢ
ܘܰܡܥܰܕ݁ܰܪ܂</div>
<div type="v" n="17">ܚܳܕ݂ܶܐ
ܐ݈ܢܳܐ ܕ݁ܶܝܢ
ܒ݁ܡܶܐܬ݂ܺܝܬ݂ܶܗ
ܕ݁ܶܐܣܛܶܦ݂ܰܢܰܐ
ܘܰܕ݂ܦ݂ܳܪܛܽܘܢܰܛܳܘܣ
ܘܕ݂ܰܐܟ݂ܰܐܝܺܩܳܘܣ
ܕ݁ܡܶܕ݁ܶܡ
ܕ݁ܒ݂ܰܨܰܪܬ݁ܽܘܢ
ܠܘܳܬ݂ܝ ܗܶܢܽܘܢ
ܡܰܠܺܝܘ܂</div>
<div type="v" n="18">ܐܰܢܺܝܚܘ
ܓ݁ܶܝܪ ܪܽܘܚܝ
ܕ݁ܺܝܠܝ
ܘܕ݂ܺܝܠܟ݂ܽܘܢ
ܗܘܰܝܬ݁ܽܘܢ
ܗܳܟ݂ܺܝܠ
ܡܶܫܬ݁ܰܘܕ݁ܥܺܝܢ
ܠܰܐܝܠܶܝܢ
ܕ݁ܗܳܟ݂ܰܢܳܐ
ܐܶܢܽܘܢ܂</div>
<div type="v" n="19">ܫܳܐܠܳܢ
ܒ݁ܰܫܠܳܡܟ݂ܽܘܢ
ܥܺܕ݂ܳܬ݂ܳܐ
ܟ݁ܽܠܗܶܝܢ
ܕ݁ܒ݂ܰܐܣܺܝܰܐ
ܫܳܐܠܺܝܢ
ܒ݁ܰܫܠܳܡܟ݂ܽܘܢ
ܣܰܓ݁ܺܝ
ܒ݁ܡܳܪܰܢ
ܐܰܩܶܠܳܘܣ
ܘܰܦ݁ܪܺܝܣܩܺܠܰܐ
ܥܰܡ ܥܺܕ݈݁ܬ݁ܳܐ
ܕ݁ܰܒ݂ܒ݂ܰܝܬ݁ܗܽܘܢ܂</div>
<div type="v" n="20">ܫܳܐܠܺܝܢ
ܒ݁ܰܫܠܳܡܟ݂ܽܘܢ
ܐܰܚܰܝܢ
ܟ݁ܽܠܗܽܘܢ
ܫܰܐܠܘ
ܒ݁ܰܫܠܳܡܳܐ
ܚܰܕ݂ ܕ݁ܚܰܕ݂
ܒ݁ܢܽܘܫܰܩܬ݁ܳܐ
ܩܰܕ݁ܺܝܫܬ݁ܳܐ܂</div>
<div type="v" n="21">ܫܠܳܡܳܐ
ܒ݁ܰܟ݂ܬ݂ܳܒ݂ܰܬ݂
ܐܺܝܕ݂ܳܐ
ܕ݁ܺܝܠܝ
ܕ݁ܦ݁ܰܘܠܳܘܣ܂</div>
<div type="v" n="22">ܡܰܢ ܕ݁ܠܳܐ
ܪܳܚܶܡ ܠܡܳܪܰܢ
ܝܶܫܽܘܥ
ܡܫܺܝܚܳܐ
ܢܶܗܘܶܐ ܚܪܶܡ
ܡܳܪܰܢ
ܐܶܬ݂ܳܐ܂</div>
<div type="v" n="23">ܛܰܝܒ݁ܽܘܬ݂ܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ
ܥܰܡܟ݂ܽܘܢ܂</div>
<div type="v" n="24">ܘܚܽܘܒ݁ܝ
ܥܰܡ ܟ݁ܽܠܟ݂ܽܘܢ
ܒ݁ܰܡܫܺܝܚܳܐ
ܝܶܫܽܘܥ܂</div>
</div>
</div>
<div type="bk" n="2Co">
<div type="ch" n="1">
<div type="title" n="title"> ܀
ܕܩܘܪ̈ܢܬܝܐ
ܕܬܪ̈ܬܝܢ ܐܐ </div>
<div type="v" n="1">ܦ݁ܰܘܠܳܘܣ
ܫܠܺܝܚܳܐ
ܕ݁ܝܶܫܽܘܥ
ܡܫܺܝܚܳܐ
ܒ݁ܨܶܒ݂ܝܳܢܶܗ
ܕ݁ܰܐܠܳܗܳܐ
ܘܛܺܝܡܳܬ݂ܶܐܳܘܣ
ܐܰܚܳܐ
ܠܥܺܕ݈݁ܬ݁ܳܐ
ܕ݁ܰܐܠܳܗܳܐ
ܕ݁ܺܐܝܬ݂
ܒ݁ܩܳܘܪܺܢܬ݂ܳܘܣ
ܘܰܠܟ݂ܽܠܗܽܘܢ
ܩܰܕ݁ܺܝܫܶܐ
ܕ݁ܺܐܝܬ݂
ܒ݁ܰܐܟ݂ܰܐܺܝܰܐ
ܟ݁ܽܠܳܗ܂</div>
<div type="v" n="2">ܛܰܝܒ݁ܽܘܬ݂ܳܐ
ܥܰܡܟ݂ܽܘܢ
ܘܰܫܠܳܡܳܐ ܡܶܢ
ܐܰܠܳܗܳܐ
ܐܰܒ݂ܽܘܢ ܘܡܶܢ
ܡܳܪܰܢ ܝܶܫܽܘܥ
ܡܫܺܝܚܳܐ܂</div>
<div type="v" n="3">ܡܒ݂ܰܪܰܟ݂
ܗ݈ܽܘ ܐܰܠܳܗܳܐ
ܐܰܒ݂ܽܘܗ݈ܝ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ
ܐܰܒ݂ܳܐ
ܕ݁ܪܰܚܡܶܐ
ܘܰܐܠܳܗܳܐ
ܕ݁ܟ݂ܽܠ
ܒ݁ܽܘܝܳܐ܂</div>
<div type="v" n="4">ܗܰܘ
ܕ݁ܰܡܒ݂ܰܝܰܐ
ܠܰܢ
ܒ݁ܟ݂ܽܠܗܽܘܢ
ܐܽܘܠܨܳܢܰܝܢ
ܕ݁ܳܐܦ݂ ܚܢܰܢ
ܢܶܫܟ݁ܰܚ
ܢܒ݂ܰܝܰܐ
ܠܰܐܝܠܶܝܢ
ܕ݁ܰܒ݂ܟ݂ܽܠ
ܐܽܘܠܨܳܢܰܝܢ
ܐܶܢܽܘܢ ܒ݁ܗܰܘ
ܒ݁ܽܘܝܳܐܳܐ
ܕ݁ܰܚܢܰܢ
ܡܶܬ݂ܒ݁ܰܝܐܝܺܢܰܢ
ܡܶܢ ܐܰܠܳܗܳܐ܂</div>
<div type="v" n="5">ܐܰܝܟ݁ܰܢܳܐ
ܓ݁ܶܝܪ
ܕ݁ܡܶܬ݂ܝܰܬ݁ܪܺܝܢ
ܒ݁ܰܢ ܚܰܫܰܘܗ݈ܝ
ܕ݁ܰܡܫܺܝܚܳܐ
ܗܳܟ݂ܰܢܳܐ
ܒ݁ܝܰܕ݂
ܡܫܺܝܚܳܐ
ܡܶܬ݂ܝܰܬ݁ܰܪ
ܐܳܦ݂
ܒ݁ܽܘܝܳܐܰܢ܂</div>
<div type="v" n="6">ܐܳܦ݂ܶܢ
ܕ݁ܶܝܢ
ܡܶܬ݂ܰܐܠܨܺܝܢܰܢ
ܥܰܠ ܐܰܦ݁ܰܝ
ܒ݁ܽܘܝܳܐܟ݂ܽܘܢ
ܗ݈ܽܘ ܘܥܰܠ
ܐܰܦ݁ܰܝ
ܚܰܝܰܝܟ݁ܽܘܢ
ܡܶܬ݂ܰܐܠܨܺܝܢܰܢ
ܘܶܐܢ
ܡܶܬ݂ܒ݁ܰܝܐܝܺܢܰܢ
ܡܶܛܽܠ
ܕ݁ܰܐܢ݈ܬ݁ܽܘܢ
ܬ݁ܶܬ݂ܒ݁ܰܝܐܘܽܢ
ܘܬ݂ܶܗܘܶܐ
ܒ݁ܟ݂ܽܘܢ
ܚܦ݂ܺܝܛܽܘܬ݂ܳܐ
ܕ݁ܰܬ݂ܣܰܝܒ݁ܪܽܘܢ
ܐܶܢܽܘܢ ܠܚܰܫܶܐ
ܗܳܢܽܘܢ ܕ݁ܳܐܦ݂
ܚܢܰܢ ܚܳܫܺܝܢܰܢ
ܠܗܽܘܢ܂</div>
<div type="v" n="7">ܘܣܰܒ݂ܪܰܢ
ܕ݁ܰܥܠܰܝܟ݁ܽܘܢ
ܫܰܪܺܝܪ ܗ݈ܽܘ
ܝܳܕ݂ܥܺܝܢܰܢ
ܓ݁ܶܝܪ ܕ݁ܶܐܢ
ܫܰܘܬ݁ܳܦ݂ܺܝܢ
ܐܢ݈ܬ݁ܽܘܢ
ܒ݁ܚܰܫܶܐ
ܫܰܘܬ݁ܳܦ݂ܺܝܢ
ܐܢ݈ܬ݁ܽܘܢ ܐܳܦ݂
ܒ݁ܒ݂ܽܘܝܳܐܳܐ܂</div>
<div type="v" n="8">ܨܳܒ݂ܶܝܢܰܢ
ܕ݁ܶܝܢ
ܕ݁ܬ݂ܶܕ݁ܥܽܘܢ
ܐܰܚܰܝܢ ܥܰܠ
ܐܽܘܠܨܳܢܳܐ
ܕ݁ܰܗܘܳܐ ܠܰܢ
ܒ݁ܰܐܣܺܝܰܐ
ܕ݁ܪܰܘܪܒ݂ܳܐܝܺܬ݂
ܐܶܬ݂ܶܐܠܶܨܢ
ܝܰܬ݁ܺܝܪ ܡܶܢ
ܚܰܝܠܰܢ
ܥܕ݂ܰܡܳܐ
ܕ݁ܩܰܪܺܝܒ݂ܺܝܢ
ܗ݈ܘܰܘ ܚܰܝܰܝܢ
ܠܡܶܬ݁ܛܰܠܳܩܽܘ܂</div>
<div type="v" n="9">ܘܥܰܠ
ܢܰܦ݂ܫܰܢ
ܦ݁ܣܰܩܢ
ܡܰܘܬ݁ܳܐ ܕ݁ܠܳܐ
ܢܶܗܘܶܐ ܠܰܢ
ܬ݁ܽܘܟ݂ܠܳܢܳܐ
ܥܰܠ ܢܰܦ݂ܫܰܢ
ܐܶܠܳܐ ܥܰܠ
ܐܰܠܳܗܳܐ ܗܰܘ
ܕ݁ܰܡܩܺܝܡ
ܡܺܝܬ݂ܶܐ܂</div>
<div type="v" n="10">ܗܰܘ ܕ݁ܡܶܢ
ܡܰܘܬ݁ܶܐ
ܚܰܣܺܝܢܶܐ
ܦ݁ܰܪܩܰܢ
ܘܬ݂ܽܘܒ݂
ܡܣܰܒ݁ܪܺܝܢܰܢ
ܕ݁ܦ݂ܳܪܶܩ
ܠܰܢ܂</div>
<div type="v" n="11">ܒ݁ܰܡܥܰܕ݁ܪܳܢܽܘܬ݂ܳܐ
ܕ݁ܒ݂ܳܥܽܘܬ݂ܟ݂ܽܘܢ
ܕ݁ܥܰܠ ܐܰܦ݁ܰܝܢ
ܕ݁ܬ݂ܶܗܘܶܐ
ܡܰܘܗܰܒ݂ܬ݂ܶܗ
ܕ݁ܰܠܘܳܬ݂ܰܢ
ܛܰܝܒ݁ܽܘܬ݂ܳܐ
ܕ݁ܰܥܒ݂ܺܝܕ݂ܳܐ
ܒ݁ܰܐܦ݁ܰܝ
ܣܰܓ݁ܺܝܶܐܐ
ܘܣܰܓ݁ܺܝܶܐܐ
ܢܰܘܕ݁ܽܘܢ ܠܶܗ
ܥܰܠ ܐܰܦ݁ܰܝܢ܂</div>
<div type="v" n="12">ܫܽܘܒ݂ܗܳܪܰܢ
ܓ݁ܶܝܪ ܗܳܢܰܘ
ܣܳܗܕ݁ܽܘܬ݂ܳܐ
ܕ݁ܪܶܥܝܳܢܰܢ
ܕ݁ܒ݂ܰܦ݂ܫܺܝܛܽܘܬ݂ܳܐ
ܘܰܒ݂ܕ݂ܰܟ݂ܝܽܘܬ݂ܳܐ
ܘܰܒ݂ܛܰܝܒ݁ܽܘܬ݂ܳܐ
ܕ݁ܰܐܠܳܗܳܐ
ܐܶܬ݂ܗܰܦ݁ܰܟ݂ܢ
ܒ݁ܥܳܠܡܳܐ ܘܠܳܐ
ܒ݁ܚܶܟ݂ܡܬ݂ܳܐ
ܕ݁ܦ݂ܰܓ݂ܪܳܐ
ܘܝܰܬ݁ܺܝܪܳܐܝܺܬ݂
ܠܘܳܬ݂ܟ݂ܽܘܢ
ܕ݁ܺܝܠܟ݂ܽܘܢ܂</div>
<div type="v" n="13">ܠܳܐ ܗ݈ܘܳܐ
ܐ݈ܚܪܳܢܝܳܢ
ܟ݁ܳܬ݂ܒ݁ܺܝܢܰܢ
ܠܟ݂ܽܘܢ ܐܶܠܳܐ
ܐܰܝܠܶܝܢ
ܕ݁ܝܳܕ݂ܥܺܝܢ
ܐܢ݈ܬ݁ܽܘܢ ܐܳܦ݂
ܡܶܫܬ݁ܰܘܕ݁ܥܺܝܢ
ܐܢ݈ܬ݁ܽܘܢ
ܬ݁ܟ݂ܺܝܠ ܐ݈ܢܳܐ
ܕ݁ܶܝܢ
ܕ݁ܰܥܕ݂ܰܡܳܐ
ܠܰܐ݈ܚܪܳܝܬ݁ܳܐ
ܬ݁ܶܫܬ݁ܰܘܕ݁ܥܽܘܢ܂</div>
<div type="v" n="14">ܐܰܝܟ݁ܰܢܳܐ
ܕ݁ܳܐܦ݂
ܐܶܫܬ݁ܰܘܕ݁ܰܥܬ݁ܽܘܢ
ܩܰܠܺܝܠ ܡܶܢ
ܣܰܓ݁ܺܝ
ܕ݁ܫܽܘܒ݂ܗܳܪܟ݂ܽܘܢ
ܚܢܰܢ ܐܰܝܟ݂
ܕ݁ܳܐܦ݂
ܐܰܢ݈ܬ݁ܽܘܢ
ܕ݁ܺܝܠܰܢ
ܒ݁ܝܰܘܡܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ܂</div>
<div type="v" n="15">ܘܰܒ݂ܗܳܢܳܐ
ܬ݁ܽܘܟ݂ܠܳܢܳܐ
ܨܳܒ݂ܶܐ
ܗ݈ܘܺܝܬ݂ ܡܶܢ
ܩܕ݂ܺܝܡ
ܕ݁ܺܐܬ݂ܶܐ
ܠܘܳܬ݂ܟ݂ܽܘܢ
ܕ݁ܰܐܥܺܝܦ݂ܳܐܝܺܬ݂
ܬ݁ܩܰܒ݁ܠܽܘܢ
ܛܰܝܒ݁ܽܘܬ݂ܳܐ܂</div>
<div type="v" n="16">ܘܶܐܥܒ݁ܰܪ
ܥܠܰܝܟ݁ܽܘܢ
ܠܡܰܩܶܕ݂ܳܘܢܳܝܶܐ
ܘܬ݂ܽܘܒ݂ ܡܶܢ
ܡܰܩܶܕ݂ܳܘܢܺܝܰܐ
ܠܘܳܬ݂ܟ݂ܽܘܢ
ܐܺܬ݂ܶܐ
ܘܰܐܢ݈ܬ݁ܽܘܢ
ܬ݁ܠܰܘܽܘܢܳܢܝ
ܠܺܝܗܽܘܕ݂܂</div>
<div type="v" n="17">ܗܳܕ݂ܶܐ
ܗܳܟ݂ܺܝܠ
ܕ݁ܶܐܬ݂ܪܰܥܺܝܬ݂
ܠܡܳܐ ܐܰܝܟ݂
ܡܣܰܪܗܒ݂ܳܐ
ܐܶܬ݂ܪܰܥܺܝܬ݂
ܐܰܘ ܕ݁ܰܠܡܳܐ
ܕ݁ܰܒ݂ܣܰܪ
ܐܶܢܶܝܢ
ܐܰܝܠܶܝܢ
ܕ݁ܡܶܬ݂ܪܰܥܶܐ
ܐ݈ܢܳܐ ܡܶܛܽܠ
ܕ݁ܘܳܠܶܐ ܗ݈ܘܳܐ
ܕ݁ܢܶܗܘܶܐ
ܒ݁ܗܶܝܢ ܐܺܝܢ
ܐܺܝܢ ܘܠܳܐ
ܠܳܐ܂</div>
<div type="v" n="18">ܡܗܰܝܡܰܢ
ܗ݈ܽܘ ܐܰܠܳܗܳܐ
ܕ݁ܠܳܐ ܗܘܳܬ݂
ܡܶܠܬ݂ܰܢ
ܕ݁ܰܠܘܳܬ݂ܟ݂ܽܘܢ
ܐܺܝܢ ܘܠܳܐ܂</div>
<div type="v" n="19">ܒ݁ܪܶܗ
ܓ݁ܶܝܪ
ܕ݁ܰܐܠܳܗܳܐ
ܝܶܫܽܘܥ
ܡܫܺܝܚܳܐ ܗܰܘ
ܕ݁ܒ݂ܺܐܝܕ݂ܰܢ
ܐܶܬ݂ܟ݁ܪܶܙ
ܠܟ݂ܽܘܢ ܒ݁ܺܝ
ܘܰܒ݂ܣܺܠܘܰܢܳܘܣ
ܘܰܒ݂ܛܺܝܡܳܬ݂ܶܐܳܘܣ
ܠܳܐ ܗ݈ܘܳܐ
ܐܺܝܢ ܘܠܳܐ
ܐܶܠܳܐ ܐܺܝܢ
ܗܘܳܐ ܒ݁ܶܗ܂</div>
<div type="v" n="20">ܟ݁ܽܠܗܽܘܢ
ܓ݁ܶܝܪ
ܡܽܘܠܟ݁ܳܢܰܘܗ݈ܝ
ܕ݁ܰܐܠܳܗܳܐ
ܒ݁ܶܗ ܗܽܘ
ܒ݁ܰܡܫܺܝܚܳܐ
ܐܺܝܢ ܗܘܰܘ
ܡܶܛܽܠ ܗܳܢܳܐ
ܒ݁ܺܐܝܕ݂ܶܗ
ܝܳܗܒ݁ܺܝܢܰܢ
ܐܰܡܺܝܢ
ܠܬ݂ܶܫܒ݁ܽܘܚܬ݁ܶܗ
ܕ݁ܰܐܠܳܗܳܐ܂</div>
<div type="v" n="21">ܐܰܠܳܗܳܐ
ܗܽܘ ܕ݁ܶܝܢ
ܡܫܰܪܰܪ ܠܰܢ
ܥܰܡܟ݂ܽܘܢ
ܒ݁ܰܡܫܺܝܚܳܐ
ܗܰܘ ܕ݁ܗܽܘ
ܡܰܫܚܰܢ܂</div>
<div type="v" n="22">ܘܚܰܬ݁ܡܰܢ
ܘܝܰܗ݈ܒ݂
ܪܰܗܒ݂ܽܘܢܳܐ
ܕ݁ܪܽܘܚܶܗ
ܒ݁ܠܶܒ݁ܰܘܳܬ݂ܰܢ܂</div>
<div type="v" n="23">ܐܶܢܳܐ
ܕ݁ܶܝܢ
ܠܰܐܠܳܗܳܐ
ܡܰܣܗܶܕ݂ ܐ݈ܢܳܐ
ܥܰܠ ܢܰܦ݂ܫܝ
ܕ݁ܡܶܛܽܠ
ܕ݁ܚܳܐܶܣ ܐ݈ܢܳܐ
ܥܠܰܝܟ݁ܽܘܢ ܠܳܐ
ܐܶܬ݂ܺܝܬ݂
ܠܩܳܘܪܺܢܬ݂ܳܘܣ܂</div>
<div type="v" n="24">ܠܳܐ ܗ݈ܘܳܐ
ܡܶܛܽܠ ܕ݁ܡܳܪܰܝ
ܗܰܝܡܳܢܽܘܬ݂ܟ݂ܽܘܢ
ܚܢܰܢ ܐܶܠܳܐ
ܡܥܰܕ݁ܪܳܢܶܐ
ܚܢܰܢ
ܕ݁ܚܰܕ݂ܘܰܬ݂ܟ݂ܽܘܢ
ܒ݁ܗܰܝܡܳܢܽܘܬ݂ܳܐ
ܗܽܘ ܓ݁ܶܝܪ
ܩܳܝܡܺܝܢ
ܐܢ݈ܬ݁ܽܘܢ܂</div>
</div>
<div type="ch" n="2">
<div type="title" n="title"> ܀
ܕܩܘܪ̈ܢܬܝܐ
ܕܬܪ̈ܬܝܢ ܒܒ </div>
<div type="v" n="1">ܕ݁ܳܢܶܬ݂
ܕ݁ܶܝܢ ܗܳܕ݂ܶܐ
ܒ݁ܢܰܦ݂ܫܝ
ܕ݁ܠܳܐ ܬ݁ܽܘܒ݂
ܒ݁ܟ݂ܰܪܝܽܘܬ݂ܳܐ
ܐܺܬ݂ܶܐ
ܠܘܳܬ݂ܟ݂ܽܘܢ܂</div>
<div type="v" n="2">ܐܶܢ ܐܶܢܳܐ
ܓ݁ܶܝܪ ܡܰܟ݂ܪܶܐ
ܐ݈ܢܳܐ ܠܟ݂ܽܘܢ
ܡܰܢܽܘ
ܢܚܰܕ݁ܶܝܢܝ
ܐܶܠܳܐ ܗܰܘ
ܕ݁ܶܐܢܳܐ
ܐܰܟ݂ܪܺܝܬ݂
ܠܶܗ܂</div>
<div type="v" n="3">ܘܰܕ݂ܟ݂ܶܬ݂ܒ݁ܶܬ݂
ܠܟ݂ܽܘܢ ܗܺܝ
ܗܳܕ݂ܶܐ ܕ݁ܠܳܐ
ܟ݁ܰܕ݂ ܐܺܬ݂ܶܐ
ܢܰܟ݂ܪܽܘܢ ܠܺܝ
ܗܳܢܽܘܢ
ܐܰܝܠܶܝܢ
ܕ݁ܘܳܠܶܐ ܗ݈ܘܳܐ
ܠܗܽܘܢ
ܕ݁ܗܶܢܽܘܢ
ܢܚܰܕ݁ܽܘܢܳܢܝ
ܬ݁ܟ݂ܺܝܠ ܐ݈ܢܳܐ
ܕ݁ܶܝܢ ܥܰܠ
ܟ݁ܽܠܟ݂ܽܘܢ
ܕ݁ܚܰܕ݂ܘܰܬ݂ܝ
ܕ݁ܟ݂ܽܠܟ݂ܽܘܢ
ܗ݈ܺܝ܂</div>
<div type="v" n="4">ܘܡܶܢ
ܐܽܘܠܨܳܢܳܐ
ܪܰܒ݁ܳܐ ܘܡܶܢ
ܐܰܢܽܘܣܝܳܐ
ܕ݁ܠܶܒ݁ܳܐ
ܟ݁ܶܬ݂ܒ݁ܶܬ݂
ܠܟ݂ܽܘܢ ܗܳܠܶܝܢ
ܒ݁ܕ݂ܶܡܥܶܐ
ܣܰܓ݁ܺܝܳܐܬ݂ܳܐ
ܠܳܐ ܡܶܛܽܠ
ܕ݁ܬ݂ܶܟ݂ܪܶܐ
ܠܟ݂ܽܘܢ ܐܶܠܳܐ
ܡܶܛܽܠ
ܕ݁ܬ݂ܶܕ݁ܥܽܘܢ
ܚܽܘܒ݁ܳܐ
ܝܰܬ݁ܺܝܪܳܐ
ܕ݁ܺܐܝܬ݂ ܠܺܝ
ܠܘܳܬ݂ܟ݂ܽܘܢ܂</div>
<div type="v" n="5">ܐܶܢ ܕ݁ܶܝܢ
ܐ݈ܢܳܫ ܐܰܟ݂ܪܺܝ
ܠܳܐ ܗ݈ܘܳܐ ܠܺܝ
ܐܰܟ݂ܪܺܝ ܐܶܠܳܐ
ܒ݁ܨܺܝܪܳܐ
ܩܰܠܺܝܠ
ܠܟ݂ܽܠܟ݂ܽܘܢ
ܕ݁ܠܳܐ ܬ݁ܺܐܩܰܪ
ܡܶܠܬ݂ܳܐ
ܥܠܰܝܟ݁ܽܘܢ܂</div>
<div type="v" n="6">ܟ݁ܰܕ݁ܽܘ
ܠܶܗ ܕ݁ܶܝܢ
ܠܗܳܢܳܐ
ܟ݁ܳܐܬ݂ܳܐ
ܕ݁ܡܶܢ
ܣܰܓ݁ܺܝܶܐܐ܂</div>
<div type="v" n="7">ܘܡܶܟ݁ܺܝܠ
ܐ݈ܚܪܳܢܝܳܐܝܺܬ݂
ܘܳܠܶܐ
ܕ݁ܬ݂ܶܫܒ݁ܩܽܘܢ
ܠܶܗ
ܘܰܬ݂ܒ݂ܰܝܐܘܽܢܶܗ
ܕ݁ܰܠܡܳܐ
ܒ݁ܟ݂ܰܪܝܽܘܬ݂ܳܐ
ܝܰܬ݁ܺܝܪܬ݁ܳܐ
ܢܶܬ݂ܒ݁ܠܰܥ ܠܶܗ
ܗܰܘ ܡܰܢ
ܕ݁ܗܳܟ݂ܰܢܳܐ
ܗܽܘ܂</div>
<div type="v" n="8">ܡܶܛܽܠ
ܗܳܢܳܐ ܒ݁ܳܥܶܐ
ܐ݈ܢܳܐ
ܡܶܢܟ݂ܽܘܢ
ܕ݁ܰܬ݂ܫܰܪܪܽܘܢ
ܒ݁ܶܗ
ܚܽܘܒ݁ܟ݂ܽܘܢ܂</div>
<div type="v" n="9">ܡܶܛܽܠ
ܗܳܢܳܐ ܓ݁ܶܝܪ
ܟ݁ܶܬ݂ܒ݁ܶܬ݂
ܐܳܦ݂ ܕ݁ܶܐܕ݁ܰܥ
ܒ݁ܢܶܣܝܳܢܳܐ
ܐܶܢ
ܒ݁ܟ݂ܽܠܡܶܕ݁ܶܡ
ܡܶܫܬ݁ܰܡܥܺܝܢ
ܐܢ݈ܬ݁ܽܘܢ܂</div>
<div type="v" n="10">ܠܡܰܢ
ܕ݁ܰܐܢ݈ܬ݁ܽܘܢ
ܕ݁ܶܝܢ
ܫܳܒ݂ܩܺܝܢ
ܐܢ݈ܬ݁ܽܘܢ ܐܳܦ݂
ܐܶܢܳܐ ܐܳܦ݂
ܐܶܢܳܐ ܓ݁ܶܝܪ
ܡܶܕ݁ܶܡ
ܕ݁ܫܶܒ݂ܩܶܬ݂
ܠܡܰܢ
ܕ݁ܫܶܒ݂ܩܶܬ݂
ܡܶܛܽܠܳܬ݂ܟ݂ܽܘܢ
ܗ݈ܽܘ ܫܶܒ݂ܩܶܬ݂
ܒ݁ܦ݁ܰܪܨܽܘܦ݁ܶܗ
ܕ݁ܰܡܫܺܝܚܳܐ܂</div>
<div type="v" n="11">ܕ݁ܠܳܐ
ܢܶܥܠܒ݂ܰܢ
ܣܳܛܳܢܳܐ
ܝܳܕ݂ܥܺܝܢܰܢ
ܓ݁ܶܝܪ
ܡܰܚܫܒ݂ܳܬ݂ܶܗ܂</div>
<div type="v" n="12">ܟ݁ܰܕ݂
ܐܶܬ݂ܺܝܬ݂
ܕ݁ܶܝܢ
ܠܰܛܪܳܘܰܐܣ
ܒ݁ܰܣܒ݂ܰܪܬ݂ܶܗ
ܕ݁ܰܡܫܺܝܚܳܐ
ܘܶܐܬ݂ܦ݁ܬ݂ܰܚ
ܠܺܝ ܬ݁ܰܪܥܳܐ
ܒ݁ܡܳܪܝܳܐ܂</div>
<div type="v" n="13">ܠܳܐ ܗ݈ܘܳܐ
ܠܺܝ ܢܝܳܚܳܐ
ܒ݁ܪܽܘܚܝ ܕ݁ܠܳܐ
ܐܶܫܟ݁ܚܶܬ݂
ܠܛܺܛܳܘܣ ܐܳܚܝ
ܐܶܠܳܐ ܫܪܺܝܬ݂
ܐܶܢܽܘܢ
ܘܢܶܦ݂ܩܶܬ݂ ܠܺܝ
ܠܡܰܩܶܕ݂ܳܘܢܳܝܶܐ܂</div>
<div type="v" n="14">ܛܰܝܒ݁ܽܘ
ܕ݁ܶܝܢ
ܠܰܐܠܳܗܳܐ
ܕ݁ܰܒ݂ܟ݂ܽܠ
ܙܒ݂ܰܢ ܚܙܳܬ݂ܳܐ
ܥܳܒ݂ܶܕ݂ ܠܰܢ
ܒ݁ܰܡܫܺܝܚܳܐ
ܘܓ݂ܳܠܶܐ ܒ݁ܰܢ
ܪܺܝܚܳܐ
ܕ݁ܺܝܕ݂ܰܥܬ݂ܶܗ
ܒ݁ܟ݂ܽܠ
ܐܰܬ݂ܰܪ܂</div>
<div type="v" n="15">ܪܺܝܚܳܐ
ܚܢܰܢ ܓ݁ܶܝܪ
ܒ݁ܰܣܺܝܡܳܐ
ܒ݁ܰܡܫܺܝܚܳܐ
ܠܰܐܠܳܗܳܐ
ܒ݁ܰܐܝܠܶܝܢ
ܕ݁ܚܳܐܶܝܢ
ܘܒ݂ܰܐܝܠܶܝܢ
ܕ݁ܳܐܒ݂ܕ݁ܺܝܢ܂</div>
<div type="v" n="16">ܠܰܐܝܠܶܝܢ
ܕ݁ܪܺܝܚܳܐ
ܕ݁ܡܰܘܬ݁ܳܐ
ܠܡܰܘܬ݁ܳܐ
ܘܠܰܐܝܠܶܝܢ
ܕ݁ܪܺܝܚܳܐ
ܕ݁ܚܰܝܶܐ
ܠܚܰܝܶܐ
ܘܰܠܗܳܠܶܝܢ
ܡܰܢܽܘ
ܢܶܫܘܶܐ܂</div>
<div type="v" n="17">ܠܳܐ
ܗ݈ܘܰܝܢ ܓ݁ܶܝܪ
ܐܰܝܟ݂ ܫܰܪܟ݁ܳܐ
ܕ݁ܰܡܡܰܙܓ݂ܺܝܢ
ܡܶܠܰܘܗ݈ܝ
ܕ݁ܰܐܠܳܗܳܐ
ܐܶܠܳܐ ܐܰܝܟ݂
ܕ݁ܒ݂ܰܫܪܳܪܳܐ
ܘܰܐܝܟ݂ ܕ݁ܡܶܢ
ܐܰܠܳܗܳܐ ܩܕ݂ܳܡ
ܐܰܠܳܗܳܐ
ܒ݁ܰܡܫܺܝܚܳܐ
ܡܡܰܠܠܺܝܢܰܢ܂</div>
</div>
<div type="ch" n="3">
<div type="title" n="title"> ܀
ܕܩܘܪ̈ܢܬܝܐ
ܕܬܪ̈ܬܝܢ ܓܓ </div>
<div type="v" n="1">ܡܫܰܪܶܝܢܰܢ
ܠܰܢ ܬ݁ܽܘܒ݂
ܡܶܢ ܕ݁ܪܺܝܫ
ܕ݁ܰܢܚܰܘܶܝܟ݂ܽܘܢ
ܡܳܢܳܐ ܚܢܰܢ
ܐܰܘ ܕ݁ܰܠܡܳܐ
ܣܢܺܝܩܺܝܢܰܢ
ܐܰܝܟ݂
ܐ݈ܚܪܳܢܶܐ
ܕ݁ܶܐܓ݁ܪܳܬ݂ܳܐ
ܕ݁ܦ݂ܽܘܩܳܕ݂ܶܐ
ܢܶܬ݂ܟ݁ܰܬ݂ܒ݁ܳܢ
ܠܟ݂ܽܘܢ ܥܠܰܝܢ
ܐܰܘ
ܕ݁ܰܐܢ݈ܬ݁ܽܘܢ
ܬ݁ܶܟ݂ܬ݁ܒ݂ܽܘܢ
ܬ݁ܦ݂ܰܩܕ݂ܽܘܢ
ܥܠܰܝܢ܂</div>
<div type="v" n="2">ܐܶܓ݁ܰܪܬ݁ܰܢ
ܕ݁ܶܝܢ ܕ݁ܺܝܠܰܢ
ܐܰܢ݈ܬ݁ܽܘܢ
ܐܶܢܽܘܢ
ܕ݁ܰܟ݂ܬ݂ܺܝܒ݂ܳܐ
ܒ݁ܠܶܒ݁ܰܢ
ܘܺܝܕ݂ܺܝܥܳܐ
ܘܡܶܬ݂ܩܰܪܝܳܐ
ܡܶܢ ܟ݁ܽܠܢܳܫ܂</div>
<div type="v" n="3">ܝܳܕ݂ܥܺܝܬ݁ܽܘܢ
ܓ݁ܶܝܪ
ܕ݁ܶܐܓ݁ܰܪܬ݁ܶܗ
ܐܰܢ݈ܬ݁ܽܘܢ
ܕ݁ܰܡܫܺܝܚܳܐ
ܕ݁ܶܐܫܬ݁ܰܡܫܰܬ݂
ܡܶܢܰܢ
ܕ݁ܰܟ݂ܬ݂ܺܝܒ݂ܳܐ
ܠܳܐ
ܒ݁ܰܕ݂ܝܽܘܬ݂ܳܐ
ܐܶܠܳܐ
ܒ݁ܪܽܘܚܳܐ
ܕ݁ܰܐܠܳܗܳܐ
ܚܰܝܳܐ ܠܳܐ
ܒ݁ܠܽܘܚܶܐ
ܕ݁ܟ݂ܺܐܦ݂ܳܐ
ܐܶܠܳܐ
ܒ݁ܠܽܘܚܶܐ
ܕ݁ܠܶܒ݁ܳܐ
ܕ݁ܒ݂ܶܣܪܳܐ܂</div>
<div type="v" n="4">ܬ݁ܽܘܟ݂ܠܳܢܳܐ
ܕ݁ܶܝܢ
ܗܳܟ݂ܰܢܳܐ
ܐܺܝܬ݂ ܠܰܢ
ܒ݁ܰܡܫܺܝܚܳܐ
ܠܘܳܬ݂
ܐܰܠܳܗܳܐ܂</div>
<div type="v" n="5">ܠܰܘ
ܕ݁ܰܚܢܰܢ
ܣܳܦ݂ܩܺܝܢܰܢ
ܕ݁ܢܶܬ݂ܪܰܥܶܐ
ܡܶܕ݁ܶܡ ܐܰܝܟ݂
ܕ݁ܡܶܢ ܢܰܦ݂ܫܰܢ
ܐܶܠܳܐ ܚܰܝܠܰܢ
ܡܶܢ ܐܰܠܳܗܳܐ
ܗܽܘ܂</div>
<div type="v" n="6">ܗܰܘ
ܕ݁ܰܐܫܘܰܝܢ
ܕ݁ܢܶܗܘܶܐ
ܡܫܰܡܫܳܢܶܐ
ܕ݁ܕ݂ܺܝܰܬ݂ܺܩܺܐ
ܚܕ݂ܰܬ݂ܳܐ ܠܳܐ
ܒ݁ܰܟ݂ܬ݂ܳܒ݂ܳܐ
ܐܶܠܳܐ
ܒ݁ܪܽܘܚܳܐ
ܟ݁ܬ݂ܳܒ݂ܳܐ
ܓ݁ܶܝܪ ܩܳܛܶܠ
ܪܽܘܚܳܐ ܕ݁ܶܝܢ
ܡܰܚܝܳܐ܂</div>
<div type="v" n="7">ܐܶܢ ܕ݁ܶܝܢ
ܬ݁ܶܫܡܶܫܬ݁ܳܐ
ܕ݁ܡܰܘܬ݁ܳܐ
ܒ݁ܰܟ݂ܬ݂ܳܒ݂ܳܐ
ܐܶܬ݂ܪܰܫܡܰܬ݂
ܒ݁ܟ݂ܺܐܦ݂ܶܐ
ܘܰܗܘܳܬ݂
ܒ݁ܬ݂ܶܫܒ݁ܽܘܚܬ݁ܳܐ
ܐܰܝܟ݁ܰܢܳܐ
ܕ݁ܠܳܐ
ܢܶܫܟ݁ܚܽܘܢ
ܒ݁ܢܰܝ
ܐܺܝܣܪܳܝܶܠ
ܠܰܡܚܳܪ
ܒ݁ܦ݁ܰܪܨܽܘܦ݁ܶܗ
ܕ݁ܡܽܘܫܶܐ
ܡܶܛܽܠ
ܫܽܘܒ݂ܚܳܐ
ܕ݁ܦ݁ܰܪܨܽܘܦ݁ܶܗ
ܗܰܘ
ܕ݁ܶܐܬ݂ܒ݁ܰܛܰܠ܂</div>
<div type="v" n="8">ܐܰܝܟ݁ܰܢܳܐ
ܗܳܟ݂ܺܝܠ
ܬ݁ܶܫܡܶܫܬ݁ܳܐ
ܕ݁ܪܽܘܚܳܐ ܠܳܐ
ܝܰܬ݁ܺܝܪܳܐܝܺܬ݂
ܬ݁ܶܗܘܶܐ
ܒ݁ܫܽܘܒ݂ܚܳܐ܂</div>
<div type="v" n="9">ܐܶܢ ܓ݁ܶܝܪ
ܠܬ݂ܶܫܡܶܫܬ݁ܳܐ
ܕ݁ܚܽܘܝܳܒ݂ܳܐ
ܗܘܳܐ ܫܽܘܒ݂ܚܳܐ
ܚܰܕ݂ ܟ݁ܡܳܐ
ܬ݁ܶܬ݂ܝܰܬ݁ܰܪ
ܬ݁ܶܫܡܶܫܬ݁ܳܐ
ܕ݁ܙܰܕ݁ܺܝܩܽܘܬ݂ܳܐ
ܒ݁ܫܽܘܒ݂ܚܳܐ܂</div>
<div type="v" n="10">ܐܰܝܟ݂ ܗܰܘ
ܓ݁ܶܝܪ
ܕ݁ܳܐܦ݂ܠܳܐ
ܡܫܰܒ݁ܚܳܐ ܗܳܝ
ܕ݁ܶܐܫܬ݁ܰܒ݁ܚܰܬ݂
ܒ݁ܦ݂ܽܘܚܳܡܳܐ
ܕ݁ܗܳܢܳܐ
ܫܽܘܒ݂ܚܳܐ
ܡܝܰܬ݁ܪܳܐ܂</div>
<div type="v" n="11">ܐܶܢ ܓ݁ܶܝܪ
ܡܶܕ݁ܶܡ
ܕ݁ܶܐܬ݂ܒ݁ܰܛܰܠ
ܒ݁ܫܽܘܒ݂ܚܳܐ
ܗܘܳܐ
ܝܰܬ݁ܺܝܪܳܐܝܺܬ݂
ܐܰܝܢܳܐ
ܕ݁ܰܡܩܰܘܶܐ
ܒ݁ܫܽܘܒ݂ܚܳܐ
ܢܶܗܘܶܐ܂</div>
<div type="v" n="12">ܡܶܛܽܠ
ܕ݁ܺܐܝܬ݂ ܠܰܢ
ܗܳܟ݂ܺܝܠ ܗܳܢܳܐ
ܣܰܒ݂ܪܳܐ
ܝܰܬ݁ܺܝܪܳܐܝܺܬ݂
ܒ݁ܰܓ݂ܠܶܐ ܥܺܝܢ
ܡܶܬ݁ܕ݁ܰܒ݁ܪܺܝܢܰܢ܂</div>
<div type="v" n="13">ܘܠܳܐ
ܐܰܝܟ݂ ܡܽܘܫܶܐ
ܕ݁ܪܳܡܶܐ ܗ݈ܘܳܐ
ܬ݁ܰܚܦ݁ܺܝܬ݂ܳܐ
ܥܰܠ ܐܰܦ݁ܰܘܗ݈ܝ
ܕ݁ܠܳܐ
ܢܚܽܘܪܽܘܢ
ܒ݁ܢܰܝ
ܐܺܝܣܪܳܝܶܠ
ܒ݁ܫܽܘܠܳܡܶܗ
ܕ݁ܗܰܘ
ܕ݁ܡܶܬ݂ܒ݁ܰܛܰܠ܂</div>
<div type="v" n="14">ܐܶܠܳܐ
ܐܶܬ݂ܥܰܘܰܪܘ
ܒ݁ܡܰܕ݁ܥܰܝܗܽܘܢ
ܥܕ݂ܰܡܳܐ ܓ݁ܶܝܪ
ܠܝܰܘܡܳܢܳܐ
ܐܶܡܰܬ݂ܝ
ܕ݁ܕ݂ܺܝܰܬ݂ܺܩܺܐ
ܥܰܬ݁ܺܝܩܬ݁ܳܐ
ܡܶܬ݂ܩܰܪܝܳܐ
ܗܺܝ ܗܳܝ
ܬ݁ܰܚܦ݁ܺܝܬ݂ܳܐ
ܩܳܝܡܳܐ
ܥܠܰܝܗܽܘܢ ܘܠܳܐ
ܡܶܬ݂ܓ݁ܰܠܝܳܐ
ܕ݁ܒ݂ܰܡܫܺܝܚܳܐ
ܗܽܘ
ܡܶܬ݂ܒ݁ܰܛܠܳܐ܂</div>
<div type="v" n="15">ܘܰܥܕ݂ܰܡܳܐ
ܠܝܰܘܡܳܢܳܐ
ܐܶܡܰܬ݂ܝ
ܕ݁ܡܶܬ݂ܩܪܶܐ
ܡܽܘܫܶܐ
ܬ݁ܰܚܦ݁ܺܝܬ݂ܳܐ
ܥܰܠ ܠܶܒ݁ܗܽܘܢ
ܪܰܡܝܳܐ܂</div>
<div type="v" n="16">ܘܶܐܡܰܬ݂ܝ
ܕ݁ܐ݈ܢܳܫ
ܡܶܢܗܽܘܢ
ܢܶܬ݂ܦ݁ܢܶܐ
ܠܘܳܬ݂ ܡܳܪܝܳܐ
ܡܶܫܬ݁ܰܩܠܳܐ
ܡܶܢܶܗ
ܬ݁ܰܚܦ݁ܺܝܬ݂ܳܐ܂</div>
<div type="v" n="17">ܡܳܪܝܳܐ
ܕ݁ܶܝܢ ܗܽܘܝܽܘ
ܪܽܘܚܳܐ
ܘܰܐܬ݂ܰܪ
ܕ݁ܪܽܘܚܶܗ
ܕ݁ܡܳܪܝܳܐ
ܚܺܐܪܽܘܬ݂ܳܐ
ܗ݈ܝ܂</div>
<div type="v" n="18">ܚܢܰܢ
ܕ݁ܶܝܢ ܟ݁ܽܠܰܢ
ܒ݁ܰܐܦ݁ܶܐ
ܓ݁ܰܠܝܳܬ݂ܳܐ
ܬ݁ܶܫܒ݁ܽܘܚܬ݁ܶܗ
ܕ݁ܡܳܪܝܳܐ
ܐܰܝܟ݂
ܕ݁ܰܒ݂ܡܰܚܙܺܝܬ݂ܳܐ
ܚܳܙܶܝܢܰܢ ܘܠܳܗ
ܠܰܕ݂ܡܽܘܬ݂ܳܐ
ܡܶܫܬ݁ܰܚܠܦ݂ܺܝܢܰܢ
ܡܶܢ ܫܽܘܒ݂ܚܳܐ
ܠܫܽܘܒ݂ܚܳܐ
ܐܰܝܟ݂ ܕ݁ܡܶܢ
ܡܳܪܝܳܐ
ܪܽܘܚܳܐ܂</div>
</div>
<div type="ch" n="4">
<div type="title" n="title"> ܀
ܕܩܘܪ̈ܢܬܝܐ
ܕܬܪ̈ܬܝܢ ܕܕ </div>
<div type="v" n="1">ܡܶܛܽܠ
ܗܳܢܳܐ ܠܳܐ
ܡܳܐܢܳܐ ܠܰܢ
ܒ݁ܬ݂ܶܫܡܶܫܬ݁ܳܐ
ܗܳܕ݂ܶܐ
ܕ݁ܰܐܚܺܝܕ݂ܺܝܢܰܢ
ܐܰܝܟ݂ ܪܰܚܡܶܐ
ܕ݁ܰܗܘܰܘ
ܥܠܰܝܢ܂</div>
<div type="v" n="2">ܐܶܠܳܐ
ܐܰܣܠܺܝܢܰܢ
ܟ݁ܰܣܝܳܬ݂ܳܗ
ܕ݁ܒ݂ܶܗܬ݁ܬ݂ܳܐ
ܘܠܳܐ
ܡܗܰܠܟ݂ܺܝܢܰܢ
ܒ݁ܚܳܪܥܽܘܬ݂ܳܐ
ܘܠܳܐ
ܢܳܟ݂ܠܺܝܢܰܢ
ܡܶܠܬ݂ܶܗ
ܕ݁ܰܐܠܳܗܳܐ
ܐܶܠܳܐ
ܒ݁ܓ݂ܰܠܝܽܘܬ݂ܳܐ
ܕ݁ܰܫܪܳܪܳܐ
ܡܚܰܘܶܝܢܰܢ
ܢܰܦ݂ܫܰܢ
ܠܟ݂ܽܠܗܽܘܢ
ܪܶܥܝܳܢܶܐ
ܕ݁ܰܒ݂ܢܰܝܢܳܫܳܐ
ܩܕ݂ܳܡ
ܐܰܠܳܗܳܐ܂</div>
<div type="v" n="3">ܘܶܐܢ ܕ݁ܶܝܢ
ܡܟ݂ܰܣܰܝ ܗ݈ܽܘ
ܐܶܘܰܢܓ݁ܶܠܺܝܳܘܢ
ܕ݁ܺܝܠܰܢ
ܠܰܐܝܠܶܝܢ
ܕ݁ܳܐܒ݂ܕ݁ܺܝܢ
ܗ݈ܽܘ
ܡܟ݂ܰܣܰܝ܂</div>
<div type="v" n="4">ܐܰܝܠܶܝܢ
ܕ݁ܰܐܠܳܗܶܗ
ܕ݁ܥܳܠܡܳܐ
ܗܳܢܳܐ ܥܰܘܰܪ
ܡܰܕ݁ܥܰܝܗܽܘܢ
ܥܰܠ ܕ݁ܠܳܐ
ܡܗܰܝܡܢܺܝܢ
ܕ݁ܠܳܐ ܢܶܕ݂ܢܰܚ
ܠܗܽܘܢ ܢܽܘܗܪܶܗ
ܕ݁ܶܐܘܰܢܓ݁ܶܠܺܝܳܘܢ
ܕ݁ܫܽܘܒ݂ܚܶܗ
ܕ݁ܰܡܫܺܝܚܳܐ
ܕ݁ܗܽܘܝܽܘ
ܕ݁ܡܽܘܬ݂ܶܗ
ܕ݁ܰܐܠܳܗܳܐ܂</div>
<div type="v" n="5">ܠܳܐ ܗ݈ܘܳܐ
ܓ݁ܶܝܪ ܢܰܦ݂ܫܰܢ
ܡܰܟ݂ܪܙܺܝܢܰܢ
ܐܶܠܳܐ
ܠܰܡܫܺܝܚܳܐ
ܝܶܫܽܘܥ ܡܳܪܰܢ
ܠܢܰܦ݂ܫܰܢ
ܕ݁ܶܝܢ
ܕ݁ܥܰܒ݂ܕ݁ܰܝܟ݁ܽܘܢ
ܚܢܰܢ ܡܶܛܽܠ
ܝܶܫܽܘܥ܂</div>
<div type="v" n="6">ܡܶܛܽܠ
ܕ݁ܰܐܠܳܗܳܐ ܗܽܘ
ܕ݁ܶܐܡܰܪ ܕ݁ܡܶܢ
ܚܶܫܽܘܟ݂ܳܐ
ܢܽܘܗܪܳܐ
ܢܶܕ݂ܢܰܚ ܗܽܘ
ܕ݁ܢܰܚ
ܒ݁ܠܶܒ݁ܰܘܳܬ݂ܰܢ
ܕ݁ܢܶܬ݂ܢܰܗܰܪ
ܒ݁ܺܝܕ݂ܰܥܬ݂ܳܐ
ܕ݁ܫܽܘܒ݂ܚܶܗ
ܕ݁ܰܐܠܳܗܳܐ
ܒ݁ܦ݁ܰܪܨܽܘܦ݁ܶܗ
ܕ݁ܝܶܫܽܘܥ
ܡܫܺܝܚܳܐ܂</div>
<div type="v" n="7">ܐܺܝܬ݂ ܠܰܢ
ܕ݁ܶܝܢ
ܣܺܝܡܬ݂ܳܐ
ܗܳܕ݂ܶܐ
ܒ݁ܡܳܐܢܳܐ
ܕ݁ܚܶܨܦ݁ܳܐ
ܕ݁ܪܰܒ݁ܽܘܬ݂ܳܐ
ܕ݁ܚܰܝܠܳܐ ܡܶܢ
ܐܰܠܳܗܳܐ
ܬ݁ܶܗܘܶܐ ܘܠܳܐ
ܡܶܢܰܢ܂</div>
<div type="v" n="8">ܒ݁ܟ݂ܽܠܡܶܕ݁ܶܡ
ܓ݁ܶܝܪ
ܡܶܬ݂ܰܐܠܨܺܝܢܰܢ
ܐܶܠܳܐ ܠܳܐ
ܡܶܬ݂ܚܰܢܩܺܝܢܰܢ
ܡܶܬ݁ܛܰܪܦ݂ܺܝܢܰܢ
ܐܶܠܳܐ ܠܳܐ
ܚܰܝܳܒ݂ܺܝܢ
ܚ݈ܢܰܢ܂</div>
<div type="v" n="9">ܡܶܬ݂ܪܰܕ݂ܦ݁ܺܝܢܰܢ
ܐܶܠܳܐ ܠܳܐ
ܡܶܫܬ݁ܰܒ݂ܩܺܝܢܰܢ
ܡܶܣܬ݁ܰܚܦ݁ܺܝܢܰܢ
ܐܶܠܳܐ ܠܳܐ
ܐܳܒ݂ܕ݁ܺܝܢܰܢ܂</div>
<div type="v" n="10">ܒ݁ܟ݂ܽܠܙܒ݂ܰܢ
ܡܺܝܬ݂ܽܘܬ݂ܶܗ
ܕ݁ܝܶܫܽܘܥ
ܒ݁ܦ݂ܰܓ݂ܪܰܝܢ
ܫܩܺܝܠܺܝܢܰܢ
ܕ݁ܳܐܦ݂
ܚܰܝܰܘܗ݈ܝ
ܕ݁ܝܶܫܽܘܥ
ܒ݁ܦ݂ܰܓ݂ܪܰܝܢ
ܢܶܬ݂ܓ݁ܠܽܘܢ܂</div>
<div type="v" n="11">ܐܶܢ ܚܢܰܢ
ܓ݁ܶܝܪ ܚܰܝܶܐ
ܠܡܰܘܬ݁ܳܐ
ܡܶܫܬ݁ܰܠܡܺܝܢܰܢ
ܡܶܛܽܠ ܝܶܫܽܘܥ
ܗܳܟ݂ܰܢܳܐ ܐܳܦ݂
ܚܰܝܰܘܗ݈ܝ
ܕ݁ܝܶܫܽܘܥ
ܢܶܬ݂ܓ݁ܠܽܘܢ
ܒ݁ܦ݂ܰܓ݂ܪܰܢ
ܗܳܢܳܐ
ܕ݁ܡܳܐܶܬ݂܂</div>
<div type="v" n="12">ܗܳܫܳܐ
ܡܰܘܬ݁ܳܐ ܒ݁ܰܢ
ܡܶܬ݂ܚܰܦ݁ܰܛ
ܘܚܰܝܶܐ
ܒ݁ܟ݂ܽܘܢ܂</div>
<div type="v" n="13">ܐܳܦ݂ ܚܢܰܢ
ܗܳܟ݂ܺܝܠ
ܕ݁ܰܚܕ݂ܳܐ ܗ݈ܝ
ܪܽܘܚܳܐ
ܕ݁ܗܰܝܡܳܢܽܘܬ݂ܳܐ
ܐܺܝܬ݂ ܠܰܢ
ܐܰܝܟ݂
ܕ݁ܰܟ݂ܬ݂ܺܝܒ݂
ܕ݁ܗܰܝܡܢܶܬ݂
ܡܶܛܽܠ ܗܳܢܳܐ
ܐܳܦ݂ ܡܰܠܠܶܬ݂
ܡܗܰܝܡܢܺܝܢܰܢ
ܡܶܛܽܠ ܗܳܢܳܐ
ܐܳܦ݂
ܡܡܰܠܠܺܝܢܰܢ܂</div>
<div type="v" n="14">ܘܝܳܕ݂ܥܺܝܢܰܢ
ܕ݁ܗܰܘ ܡܰܢ
ܕ݁ܰܐܩܺܝܡ
ܠܡܳܪܰܢ ܝܶܫܽܘܥ
ܐܳܦ݂ ܠܰܢ
ܒ݁ܝܰܕ݂ ܝܶܫܽܘܥ
ܢܩܺܝܡ
ܘܰܢܩܰܪܒ݂ܰܢ
ܥܰܡܟ݂ܽܘܢ
ܠܘܳܬ݂ܶܗ܂</div>
<div type="v" n="15">ܟ݁ܽܠܡܶܕ݁ܶܡ
ܓ݁ܶܝܪ
ܡܶܛܽܠܳܬ݂ܟ݂ܽܘܢ
ܗ݈ܽܘ ܕ݁ܟ݂ܰܕ݂
ܡܶܬ݂ܝܰܬ݁ܪܳܐ
ܛܰܝܒ݁ܽܘܬ݂ܳܐ
ܒ݁ܝܰܕ݂
ܣܰܓ݁ܺܝܶܐܐ
ܬ݁ܶܣܓ݁ܶܐ
ܬ݁ܰܘܕ݁ܺܝܬ݂ܳܐ
ܠܫܽܘܒ݂ܚܶܗ
ܕ݁ܰܐܠܳܗܳܐ܂</div>
<div type="v" n="16">ܡܶܛܽܠ
ܗܳܢܳܐ ܠܳܐ
ܡܳܐܢܳܐ ܠܰܢ
ܐܳܦ݂ ܐܶܢ
ܒ݁ܰܪܢܳܫܰܢ
ܓ݁ܶܝܪ
ܒ݁ܰܪܳܝܳܐ
ܡܶܬ݂ܚܰܒ݁ܰܠ
ܐܶܠܳܐ ܕ݁ܡܶܢ
ܠܓ݂ܰܘ
ܡܶܬ݂ܚܰܕ݁ܰܬ݂
ܝܽܘܡ ܡܶܢ
ܝܽܘܡ܂</div>
<div type="v" n="17">ܐܽܘܠܨܳܢܶܗ
ܓ݁ܶܝܪ
ܕ݁ܙܰܒ݂ܢܳܐ
ܗܳܢܳܐ ܟ݁ܰܕ݂
ܛܳܒ݂ ܙܥܽܘܪ
ܘܩܰܠܺܝܠ
ܫܽܘܒ݂ܚܳܐ
ܪܰܒ݁ܳܐ ܕ݁ܠܳܐ
ܣܳܟ݂ܳܐ ܠܥܳܠܰܡ
ܥܳܠܡܺܝܢ
ܡܛܰܝܶܒ݂ ܠܰܢ܂</div>
<div type="v" n="18">ܕ݁ܠܳܐ
ܚܳܕ݂ܶܝܢܰܢ
ܒ݁ܗܳܠܶܝܢ
ܕ݁ܡܶܬ݂ܚܰܙܝܳܢ
ܐܶܠܳܐ
ܒ݁ܗܳܠܶܝܢ
ܕ݁ܠܳܐ
ܡܶܬ݂ܚܰܙܝܳܢ
ܕ݁ܡܶܬ݂ܚܰܙܝܳܢ
ܓ݁ܶܝܪ
ܕ݁ܙܰܒ݂ܢܳܐ
ܐܶܢܶܝܢ ܕ݁ܠܳܐ
ܡܶܬ݂ܚܰܙܝܳܢ
ܕ݁ܶܝܢ
ܕ݁ܰܠܥܳܠܰܡ
ܐܶܢܶܝܢ܂</div>
</div>
<div type="ch" n="5">
<div type="title" n="title"> ܀
ܕܩܘܪ̈ܢܬܝܐ
ܕܬܪ̈ܬܝܢ ܗܗ </div>
<div type="v" n="1">ܝܳܕ݂ܥܺܝܢܰܢ
ܓ݁ܶܝܪ ܕ݁ܶܐܢ
ܒ݁ܰܝܬ݁ܰܢ
ܕ݁ܒ݂ܰܐܪܥܳܐ
ܗܳܢܳܐ
ܕ݁ܦ݂ܰܓ݂ܪܳܐ
ܢܶܫܬ݁ܪܶܐ
ܐܶܠܳܐ ܐܺܝܬ݂
ܠܰܢ ܒ݁ܶܢܝܳܢܳܐ
ܕ݁ܡܶܢ ܐܰܠܳܗܳܐ
ܒ݁ܰܝܬ݁ܳܐ
ܕ݁ܠܳܐ
ܒ݁ܰܥܒ݂ܳܕ݂
ܐܺܝܕ݂ܰܝܳܐ
ܒ݁ܰܫܡܰܝܳܐ
ܠܥܳܠܰܡ܂</div>
<div type="v" n="2">ܐܳܦ݂ ܥܰܠ
ܗܳܕ݂ܶܐ ܓ݁ܶܝܪ
ܡܶܬ݁ܬ݁ܰܢܚܺܝܢܰܢ
ܘܰܣܘܶܝܢܰܢ
ܕ݁ܢܶܠܒ݁ܰܫ
ܒ݁ܰܝܬ݁ܰܢ
ܕ݁ܡܶܢ
ܫܡܰܝܳܐ܂</div>
<div type="v" n="3">ܐܶܠܳܐ ܐܳܦ݂
ܡܳܐ ܕ݁ܰܠܒ݂ܶܫܢ
ܢܶܫܬ݁ܟ݂ܰܚ ܠܰܢ
ܥܰܪܛܶܠ܂</div>
<div type="v" n="4">ܟ݁ܰܕ݂
ܐܺܝܬ݂ܰܝܢ
ܓ݁ܶܝܪ ܗܳܫܳܐ
ܒ݁ܗܳܢܳܐ
ܒ݁ܰܝܬ݁ܳܐ
ܡܶܬ݁ܬ݁ܰܢܚܺܝܢܰܢ
ܡܶܢ ܝܽܘܩܪܶܗ
ܘܠܳܐ
ܨܳܒ݂ܶܝܢܰܢ
ܠܡܶܫܠܚܶܗ
ܐܶܠܳܐ
ܕ݁ܢܶܠܒ݁ܰܫ
ܠܥܶܠ ܡܶܢܶܗ
ܕ݁ܬ݂ܶܬ݂ܒ݁ܠܰܥ
ܡܺܝܬ݂ܽܘܬ݂ܶܗ
ܒ݁ܚܰܝܶܐ܂</div>
<div type="v" n="5">ܘܕ݂ܰܡܥܰܬ݁ܶܕ݂
ܠܰܢ ܠܳܗ
ܠܗܳܕ݂ܶܐ
ܐܰܠܳܗܳܐ ܗܽܘ
ܗܰܘ ܕ݁ܝܰܗ݈ܒ݂
ܠܰܢ
ܪܰܗܒ݂ܽܘܢܳܐ
ܕ݁ܪܽܘܚܶܗ܂</div>
<div type="v" n="6">ܡܶܛܽܠ
ܕ݁ܝܳܕ݂ܥܺܝܢܰܢ
ܗܳܟ݂ܺܝܠ
ܘܰܡܦ݁ܳܣܺܝܢܰܢ
ܕ݁ܰܟ݂ܡܳܐ
ܕ݁ܰܒ݂ܦ݂ܰܓ݂ܪܳܐ
ܫܪܶܝܢܰܢ
ܥܰܢܺܝܕ݂ܺܝܢܰܢ
ܡܶܢ ܡܳܪܰܢ܂</div>
<div type="v" n="7">ܒ݁ܗܰܝܡܳܢܽܘܬ݂ܳܐ
ܗܽܘ ܓ݁ܶܝܪ
ܡܗܰܠܟ݂ܺܝܢܰܢ
ܘܠܳܐ
ܒ݁ܰܚܙܳܝܳܐ܂</div>
<div type="v" n="8">ܡܶܛܽܠ
ܗܳܢܳܐ
ܬ݁ܟ݂ܺܝܠܺܝܢܰܢ
ܘܰܡܣܰܘܚܺܝܢܰܢ
ܕ݁ܢܶܥܢܰܕ݂ ܡܶܢ
ܦ݁ܰܓ݂ܪܳܐ
ܘܢܶܗܘܶܐ ܠܘܳܬ݂
ܡܳܪܰܢ܂</div>
<div type="v" n="9">ܘܡܶܬ݂ܚܰܦ݁ܛܺܝܢܰܢ
ܕ݁ܶܐܢ
ܥܳܢܽܘܕ݂ܶܐ
ܚܢܰܢ ܘܶܐܢ
ܥܳܡܽܘܪܶܐ ܠܶܗ
ܗܘܰܝܢ
ܫܳܦ݂ܪܺܝܢ܂</div>
<div type="v" n="10">ܟ݁ܽܠܰܢ
ܓ݁ܶܝܪ
ܥܬ݂ܺܝܕ݂ܺܝܢܰܢ
ܠܰܡܩܳܡ ܩܕ݂ܳܡ
ܒ݁ܺܝܡ
ܕ݁ܰܡܫܺܝܚܳܐ
ܕ݁ܢܶܬ݂ܦ݁ܪܰܥ
ܐ݈ܢܳܫ ܐ݈ܢܳܫ
ܒ݁ܦ݂ܰܓ݂ܪܶܗ
ܡܶܕ݁ܶܡ
ܕ݁ܰܥܒ݂ܺܝܕ݂
ܠܶܗ ܐܶܢ
ܕ݁ܛܳܒ݂ ܘܶܐܢ
ܕ݁ܒ݂ܺܝܫ܂</div>
<div type="v" n="11">ܡܶܛܽܠ
ܕ݁ܝܳܕ݂ܥܺܝܢܰܢ
ܗܳܟ݂ܺܝܠ
ܕ݁ܶܚܠܬ݂ܶܗ
ܕ݁ܡܳܪܰܢ
ܠܰܒ݂ܢܰܝܢܳܫܳܐ
ܗܽܘ
ܡܦ݁ܺܝܣܺܝܢܰܢ
ܠܰܐܠܳܗܳܐ
ܕ݁ܶܝܢ
ܓ݁ܠܶܝܢܰܢ
ܣܳܒ݂ܰܪ ܐ݈ܢܳܐ
ܕ݁ܶܝܢ ܕ݁ܳܐܦ݂
ܠܡܰܕ݁ܥܰܝܟ݁ܽܘܢ
ܕ݁ܺܝܠܟ݂ܽܘܢ
ܓ݁ܠܶܝܢܰܢ܂</div>
<div type="v" n="12">ܠܳܐ ܗ݈ܘܳܐ
ܬ݁ܽܘܒ݂
ܢܰܦ݂ܫܰܢ
ܡܫܰܒ݁ܚܺܝܢܰܢ
ܠܟ݂ܽܘܢ ܐܶܠܳܐ
ܥܶܠܬ݂ܳܐ ܗܽܘ
ܝܳܗܒ݁ܺܝܢܰܢ
ܠܟ݂ܽܘܢ
ܕ݁ܰܗܘܰܝܬ݁ܽܘܢ
ܡܶܫܬ݁ܰܒ݂ܗܪܺܝܢ
ܒ݁ܰܢ ܠܘܳܬ݂
ܗܳܢܽܘܢ
ܕ݁ܒ݂ܰܐܦ݁ܶܐ
ܗ݈ܘ
ܡܶܫܬ݁ܰܒ݂ܗܪܺܝܢ
ܘܠܳܐ
ܒ݁ܠܶܒ݁ܳܐ܂</div>
<div type="v" n="13">ܐܶܢ ܓ݁ܶܝܪ
ܫܳܛܶܝܢܰܢ
ܠܰܐܠܳܗܳܐ ܘܶܐܢ
ܬ݁ܰܩܢܺܝܢܰܢ
ܠܟ݂ܽܘܢ܂</div>
<div type="v" n="14">ܚܽܘܒ݁ܶܗ
ܓ݁ܶܝܪ
ܕ݁ܰܡܫܺܝܚܳܐ
ܐܳܠܶܨ ܠܰܢ
ܕ݁ܪܳܢܶܝܢܰܢ
ܗܳܕ݂ܶܐ ܕ݁ܚܰܕ݂
ܚܠܳܦ݂ ܟ݁ܽܠܢܳܫ
ܡܺܝܬ݂ ܡܳܕ݂ܶܝܢ
ܟ݁ܽܠܢܳܫ ܡܺܝܬ݂
ܠܶܗ܂</div>
<div type="v" n="15">ܘܰܚܠܳܦ݂
ܟ݁ܽܠܢܳܫ ܗܽܘ
ܡܺܝܬ݂
ܕ݁ܰܐܝܠܶܝܢ
ܕ݁ܚܰܝܺܝܢ ܠܳܐ
ܠܢܰܦ݂ܫܗܽܘܢ
ܢܺܚܽܘܢ ܐܶܠܳܐ
ܠܗܰܘ ܐܰܝܢܳܐ
ܕ݁ܥܰܠ
ܐܰܦ݁ܰܝܗܽܘܢ
ܡܺܝܬ݂ ܘܩܳܡ܂</div>
<div type="v" n="16">ܘܡܶܟ݁ܺܝܠ
ܚܢܰܢ ܠܐ݈ܢܳܫ
ܒ݁ܰܦ݂ܓ݂ܰܪ ܠܳܐ
ܝܳܕ݂ܥܺܝܢܰܢ
ܘܶܐܢ ܝܺܕ݂ܰܥܢ
ܒ݁ܰܦ݂ܓ݂ܰܪ
ܠܰܡܫܺܝܚܳܐ
ܐܶܠܳܐ ܡܶܢ
ܗܳܫܳܐ ܠܳܐ
ܝܳܕ݂ܥܺܝܢܰܢ܂</div>
<div type="v" n="17">ܟ݁ܽܠ ܡܰܢ
ܕ݁ܒ݂ܰܡܫܺܝܚܳܐ
ܗܽܘ ܗܳܟ݂ܺܝܠ
ܒ݁ܪܺܝܬ݂ܳܐ ܗܽܘ
ܚܕ݂ܰܬ݂ܳܐ
ܥܰܬ݁ܺܝܩܳܬ݂ܳܐ
ܥܒ݂ܰܪ ܠܗܶܝܢ܂</div>
<div type="v" n="18">ܘܟ݂ܽܠ
ܡܶܕ݁ܶܡ ܗܘܳܐ
ܚܰܕ݂݈ܬ݂ܳܐ ܡܶܢ
ܐܰܠܳܗܳܐ ܗܰܘ
ܕ݁ܪܰܥܝܰܢ ܠܶܗ
ܒ݁ܰܡܫܺܝܚܳܐ
ܘܝܰܗ݈ܒ݂ ܠܰܢ
ܬ݁ܶܫܡܶܫܬ݁ܳܐ
ܕ݁ܬ݂ܰܪܥܽܘܬ݂ܳܐ܂</div>
<div type="v" n="19">ܐܰܠܳܗܳܐ
ܗ݈ܘܳܐ ܓ݁ܶܝܪ
ܒ݁ܰܡܫܺܝܚܳܐ
ܗܰܘ ܕ݁ܪܰܥܺܝ
ܠܥܳܠܡܳܐ ܥܰܡ
ܪܰܒ݁ܽܘܬ݂ܶܗ
ܘܠܳܐ ܚܫܰܒ݂
ܠܗܽܘܢ
ܚܛܳܗܰܝܗܽܘܢ
ܘܣܳܡ ܒ݁ܰܢ
ܕ݁ܺܝܠܰܢ
ܡܶܠܬ݂ܳܐ
ܕ݁ܬ݂ܰܪܥܽܘܬ݂ܳܐ܂</div>
<div type="v" n="20">ܐܺܝܙܓ݁ܰܕ݁ܶܐ
ܚܢܰܢ ܗܳܟ݂ܺܝܠ
ܚܠܳܦ݂ ܡܫܺܝܚܳܐ
ܘܰܐܝܟ݂ ܗܰܘ
ܕ݁ܰܐܠܳܗܳܐ
ܒ݁ܳܥܶܐ
ܡܶܢܟ݂ܽܘܢ
ܒ݁ܺܐܝܕ݂ܰܢ
ܚܠܳܦ݂ ܡܫܺܝܚܳܐ
ܗܳܟ݂ܺܝܠ
ܒ݁ܳܥܶܝܢܰܢ
ܐܶܬ݂ܪܰܥܰܘ
ܠܰܐܠܳܗܳܐ܂</div>
<div type="v" n="21">ܗܰܘ ܓ݁ܶܝܪ
ܕ݁ܠܳܐ ܝܳܕ݂ܰܥ
ܗ݈ܘܳܐ
ܚܛܺܝܬ݂ܳܐ
ܡܶܛܽܠܳܬ݂ܟ݂ܽܘܢ
ܚܛܺܝܬ݂ܳܐ
ܥܰܒ݂ܕ݁ܶܗ
ܕ݁ܰܚܢܰܢ
ܢܶܗܘܶܐ ܒ݁ܶܗ
ܙܰܕ݁ܺܝܩܽܘܬ݂ܳܐ
ܕ݁ܰܐܠܳܗܳܐ܂</div>
</div>
<div type="ch" n="6">
<div type="title" n="title"> ܀
ܕܩܘܪ̈ܢܬܝܐ
ܕܬܪ̈ܬܝܢ ܘܘ </div>
<div type="v" n="1">ܘܰܐܝܟ݂
ܡܥܰܕ݁ܪܳܢܶܐ
ܒ݁ܳܥܶܝܢܰܢ
ܡܶܢܟ݂ܽܘܢ
ܕ݁ܠܳܐ
ܬ݁ܶܣܬ݁ܰܪܰܩ
ܒ݁ܟ݂ܽܘܢ
ܛܰܝܒ݁ܽܘܬ݂ܳܐ
ܕ݁ܰܐܠܳܗܳܐ
ܕ݁ܩܰܒ݁ܶܠܬ݁ܽܘܢ܂</div>
<div type="v" n="2">ܐܶܡܰܪ
ܓ݁ܶܝܪ
ܕ݁ܰܒ݂ܙܰܒ݂ܢܳܐ
ܡܩܰܒ݁ܠܳܐ
ܥܢܺܝܬ݂ܳܟ݂
ܘܰܒ݂ܝܰܘܡܳܐ
ܕ݁ܚܰܝܶܐ
ܥܰܕ݁ܰܪܬ݁ܳܟ݂
ܗܳܐ ܗܳܫܳܐ
ܙܰܒ݂ܢܳܐ
ܡܩܰܒ݁ܠܳܐ ܘܗܳܐ
ܗܳܫܳܐ ܝܰܘܡܳܐ
ܕ݁ܚܰܝܶܐ܂</div>
<div type="v" n="3">ܠܡܳܐ
ܒ݁ܡܶܕ݁ܶܡ
ܬ݁ܶܬ݁ܠܽܘܢ
ܠܐ݈ܢܳܫ
ܥܶܠܬ݂ܳܐ
ܕ݁ܬ݂ܽܘܩܰܠܬ݂ܳܐ
ܕ݁ܠܳܐ ܢܶܗܘܶܐ
ܡܽܘܡܳܐ
ܒ݁ܬ݂ܶܫܡܶܫܬ݁ܰܢ܂</div>
<div type="v" n="4">ܐܶܠܳܐ
ܒ݁ܟ݂ܽܠ ܡܶܕ݁ܶܡ
ܢܚܰܘܶܐ
ܢܰܦ݂ܫܰܢ
ܕ݁ܰܡܫܰܡܫܳܢܶܐ
ܚܢܰܢ
ܕ݁ܰܐܠܳܗܳܐ
ܒ݁ܰܡܣܰܝܒ݁ܪܳܢܽܘܬ݂ܳܐ
ܣܰܓ݁ܺܝܐܬ݂ܳܐ
ܒ݁ܽܐܘܠܨܳܢܶܐ
ܒ݁ܰܐܢܰܢܩܰܣ
ܒ݁ܰܚܒ݂ܽܘܫܝܶܐ܂</div>
<div type="v" n="5">ܒ݁ܢܶܓ݂ܕ݁ܶܐ
ܒ݁ܰܐܣܽܘܪܶܐ
ܒ݁ܰܫܓ݂ܽܘܫܝܶܐ
ܒ݁ܠܶܐܘܽܬ݂ܳܐ
ܒ݁ܫܰܗܪܳܐ
ܒ݁ܨܰܘܡܳܐ܂</div>
<div type="v" n="6">ܒ݁ܕ݂ܰܟ݂ܝܽܘܬ݂ܳܐ
ܒ݁ܺܝܕ݂ܰܥܬ݂ܳܐ
ܒ݁ܢܰܓ݁ܺܝܪܽܘܬ݂
ܪܽܘܚܳܐ
ܒ݁ܒ݂ܰܣܺܝܡܽܘܬ݂ܳܐ
ܒ݁ܪܽܘܚܳܐ
ܕ݁ܩܽܘܕ݂ܫܳܐ
ܒ݁ܚܽܘܒ݁ܳܐ
ܕ݁ܠܳܐ
ܢܶܟ݂ܠܳܐ܂</div>
<div type="v" n="7">ܒ݁ܡܶܠܬ݂ܳܐ
ܕ݁ܩܽܘܫܬ݁ܳܐ
ܒ݁ܚܰܝܠܳܐ
ܕ݁ܰܐܠܳܗܳܐ
ܒ݁ܙܰܝܢܳܐ
ܕ݁ܙܰܕ݁ܺܝܩܽܘܬ݂ܳܐ
ܕ݁ܰܒ݂ܝܰܡܺܝܢܳܐ
ܘܰܒ݂ܣܶܡܳܠܳܐ܂</div>
<div type="v" n="8">ܒ݁ܫܽܘܒ݂ܚܳܐ
ܘܰܒ݂ܨܰܥܪܳܐ
ܒ݁ܩܽܘܠܳܣܳܐ
ܘܰܒ݂ܓ݂ܽܘܢܳܝܳܐ
ܐܰܝܟ݂
ܡܰܛܥܝܳܢܶܐ
ܘܫܰܪܺܝܪܶܐ܂</div>
<div type="v" n="9">ܐܰܝܟ݂ ܠܳܐ
ܝܺܕ݂ܺܝܥܶܐ
ܘܺܝܕ݂ܺܝܥܺܝܢܰܢ
ܐܰܝܟ݂
ܡܺܝܬ݂ܺܝܢܰܢ
ܘܗܳܐ ܚܰܝܺܝܢ
ܚ݈ܢܰܢ ܐܰܝܟ݂
ܕ݁ܡܶܬ݂ܪܕ݂ܶܝܢܰܢ
ܘܠܳܐ
ܡܳܝܬ݁ܺܝܢܰܢ܂</div>
<div type="v" n="10">ܐܰܝܟ݂
ܕ݁ܟ݂ܰܪܝܳܐ ܠܰܢ
ܘܰܒ݂ܟ݂ܽܠܙܒ݂ܰܢ
ܚܳܕ݂ܶܝܢܰܢ
ܐܰܝܟ݂
ܡܶܣܟ݁ܺܢܶܐ
ܘܰܠܣܰܓ݁ܺܝܶܐܐ
ܡܰܥܬ݁ܪܺܝܢܰܢ
ܐܰܝܟ݂
ܕ݁ܡܶܕ݁ܶܡ
ܠܰܝܬ݁ ܠܰܢ
ܘܟ݂ܽܠ ܡܶܕ݁ܶܡ
ܐܰܚܺܝܕ݂ܺܝܢܰܢ܂</div>
<div type="v" n="11">ܦ݁ܽܘܡܰܢ
ܦ݁ܬ݂ܺܝܚ ܗ݈ܽܘ
ܠܘܳܬ݂ܟ݂ܽܘܢ
ܩܳܘܪܺܢܬ݂ܳܝܶܐ
ܘܠܶܒ݁ܰܢ
ܪܘܺܝܚ܂</div>
<div type="v" n="12">ܠܳܐ
ܐܰܠܺܝܨܺܝܬ݁ܽܘܢ
ܒ݁ܰܢ
ܐܰܠܺܝܨܺܝܬ݁ܽܘܢ
ܕ݁ܶܝܢ
ܒ݁ܪܰܚܡܰܝܟ݁ܽܘܢ܂</div>
<div type="v" n="13">ܐܰܝܟ݂
ܕ݁ܠܰܒ݂ܢܰܝܳܐ
ܕ݁ܶܝܢ ܐܳܡܰܪ
ܐ݈ܢܳܐ
ܦ݁ܽܘܪܥܽܘܢܝ
ܚܽܘܒ݂ܠܝ
ܕ݁ܰܠܘܳܬ݂ܟ݂ܽܘܢ
ܘܪܰܘܰܚܘ
ܚܽܘܒ݁ܟ݂ܽܘܢ
ܠܘܳܬ݂ܝ܂</div>
<div type="v" n="14">ܘܠܳܐ
ܬ݁ܶܗܘܽܘܢ
ܒ݁ܢܰܝ ܙܰܘܓ݁ܳܐ
ܠܰܐܝܠܶܝܢ
ܕ݁ܠܳܐ
ܡܗܰܝܡܢܺܝܢ
ܐܰܝܕ݂ܳܐ ܓ݁ܶܝܪ
ܫܰܘܬ݁ܳܦ݂ܽܘܬ݂ܳܐ
ܐܺܝܬ݂
ܠܙܰܕ݁ܺܝܩܽܘܬ݂ܳܐ
ܥܰܡ ܥܰܘܠܳܐ
ܐܰܘ ܐܰܝܢܳܐ
ܚܽܘܠܛܳܢܳܐ
ܐܺܝܬ݂
ܠܢܰܗܺܝܪܳܐ ܥܰܡ
ܚܶܫܽܘܟ݂ܳܐ܂</div>
<div type="v" n="15">ܐܰܘ
ܐܰܝܕ݂ܳܐ
ܫܰܠܡܽܘܬ݂ܳܐ
ܐܺܝܬ݂
ܠܰܡܫܺܝܚܳܐ ܥܰܡ
ܣܳܛܳܢܳܐ ܐܰܘ
ܐܰܝܕ݂ܳܐ
ܡܢܳܬ݂ܳܐ ܐܺܝܬ݂
ܠܕ݂ܰܡܗܰܝܡܶܢ
ܥܰܡ ܕ݁ܠܳܐ
ܡܗܰܝܡܶܢ܂</div>
<div type="v" n="16">ܐܰܝܕ݂ܳܐ
ܕ݁ܶܝܢ
ܐܰܘܝܽܘܬ݂ܳܐ
ܐܺܝܬ݂
ܠܗܰܝܟ݁ܠܶܗ
ܕ݁ܰܐܠܳܗܳܐ ܥܰܡ
ܕ݁ܫܺܐܕ݂ܶܐ
ܐܰܢ݈ܬ݁ܽܘܢ
ܕ݁ܶܝܢ
ܗܰܝܟ݁ܠܶܗ
ܐܰܢ݈ܬ݁ܽܘܢ
ܕ݁ܰܐܠܳܗܳܐ
ܚܰܝܳܐ
ܐܰܝܟ݁ܰܢܳܐ
ܕ݁ܰܐܡܺܝܪ
ܕ݁ܶܐܥܡܰܪ
ܒ݁ܗܽܘܢ
ܘܶܐܗܰܠܶܟ݂
ܒ݁ܗܽܘܢ
ܘܶܐܗܘܶܐ
ܐܰܠܳܗܗܽܘܢ
ܘܗܶܢܽܘܢ
ܢܶܗܘܽܘܢ ܠܺܝ
ܥܰܡܳܐ܂</div>
<div type="v" n="17">ܡܶܛܽܠ
ܗܳܢܳܐ ܦ݁ܽܘܩܘ
ܡܶܢ
ܒ݁ܰܝܢܳܬ݂ܗܽܘܢ
ܘܶܐܬ݂ܦ݁ܰܪ݈ܫܘ
ܡܶܢܗܽܘܢ ܐܳܡܰܪ
ܡܳܪܝܳܐ
ܘܰܠܛܰܡܶܐܐ ܠܳܐ
ܬ݁ܶܬ݂ܩܰܪܒ݂ܽܘܢ
ܘܶܐܢܳܐ
ܐܶܩܰܒ݁ܶܠܟ݂ܽܘܢ܂</div>
<div type="v" n="18">ܘܶܐܗܘܶܐ
ܠܟ݂ܽܘܢ
ܠܰܐܒ݂ܳܐ
ܘܰܐܢ݈ܬ݁ܽܘܢ
ܬ݁ܶܗܘܽܘܢ ܠܺܝ
ܠܰܒ݂ܢܰܝܳܐ
ܘܠܰܒ݂ܢܳܬ݂ܳܐ
ܐܳܡܰܪ ܡܳܪܝܳܐ
ܕ݁ܟ݂ܽܠ
ܐܰܚܺܝܕ݂܂</div>
</div>
<div type="ch" n="7">
<div type="title" n="title"> ܀
ܕܩܘܪ̈ܢܬܝܐ
ܕܬܪ̈ܬܝܢ ܙܙ </div>
<div type="v" n="1">ܡܶܛܽܠ
ܕ݁ܺܐܝܬ݂ ܠܰܢ
ܗܳܟ݂ܺܝܠ
ܗܳܠܶܝܢ
ܡܽܘܠܟ݁ܳܢܶܐ
ܚܰܒ݁ܺܝܒ݂ܝ
ܢܕ݂ܰܟ݁ܶܐ
ܢܰܦ݂ܫܰܢ ܡܶܢ
ܟ݁ܽܠܳܗ
ܛܰܡܐܘܽܬ݂ܳܐ
ܕ݁ܒ݂ܶܣܪܳܐ
ܘܰܕ݂ܪܽܘܚܳܐ
ܘܢܶܦ݂ܠܽܘܚ
ܩܰܕ݁ܺܝܫܽܘܬ݂ܳܐ
ܒ݁ܕ݂ܶܚܠܬ݂ܳܐ
ܕ݁ܰܐܠܳܗܳܐ܂</div>
<div type="v" n="2">ܣܰܝܒ݁ܰܪܽܘܢ
ܐܰܚܰܝܢ
ܒ݁ܐ݈ܢܳܫ ܠܳܐ
ܐܰܥܘܶܠܢ
ܠܐ݈ܢܳܫ ܠܳܐ
ܚܰܒ݁ܶܠܢ
ܠܐ݈ܢܳܫ ܠܳܐ
ܥܠܰܒ݂ܢ܂</div>
<div type="v" n="3">ܠܳܐ ܗ݈ܘܳܐ
ܠܰܡܚܰܝܳܒ݂ܽܘܬ݂ܟ݂ܽܘܢ
ܐܳܡܰܪ ܐ݈ܢܳܐ
ܩܰܕ݁ܡܶܬ݂
ܓ݁ܶܝܪ ܐܶܡܪܶܬ݂
ܕ݁ܰܒ݂ܠܶܒ݁ܰܢ
ܐܰܢ݈ܬ݁ܽܘܢ
ܠܰܡܡܳܬ݂
ܐܰܟ݂ܚܕ݂ܳܐ
ܘܰܠܡܶܚܳܐ܂</div>
<div type="v" n="4">ܦ݁ܰܪܶܗ݈ܣܺܝܰܐ
ܣܰܓ݁ܺܝܐܬ݂ܳܐ
ܐܺܝܬ݂ ܠܺܝ
ܠܘܳܬ݂ܟ݂ܽܘܢ
ܘܣܰܓ݁ܺܝ ܐܺܝܬ݂
ܠܺܝ ܒ݁ܟ݂ܽܘܢ
ܫܽܘܒ݂ܗܳܪܳܐ
ܘܰܡܠܶܐ ܐ݈ܢܳܐ
ܒ݁ܽܘܝܳܐܳܐ
ܘܣܽܘܓ݂ܳܐܐ
ܡܶܬ݂ܝܰܬ݁ܪܳܐ
ܒ݁ܺܝ
ܚܰܕ݂ܽܘܬ݂ܳܐ
ܒ݁ܟ݂ܽܠܗܽܘܢ
ܐܽܘܠܨܳܢܰܝ܂</div>
<div type="v" n="5">ܐܳܦ݂ ܡܶܢ
ܕ݁ܶܐܬ݂ܰܝܢ
ܓ݁ܶܝܪ
ܠܡܰܩܶܕ݂ܳܘܢܳܝܶܐ
ܐܳܦ݂ܠܳܐ ܚܰܕ݂
ܢܝܳܚ ܗܘܳܐ
ܠܦ݂ܰܓ݂ܪܰܢ
ܐܶܠܳܐ ܒ݁ܟ݂ܽܠ
ܡܶܕ݁ܶܡ
ܐܶܬ݂ܶܐܠܶܨܢ
ܡܶܢ ܠܒ݂ܰܪ
ܩܪܳܒ݂ܳܐ ܘܡܶܢ
ܠܓ݂ܰܘ
ܕ݁ܶܚܠܬ݂ܳܐ܂</div>
<div type="v" n="6">ܐܶܠܳܐ
ܐܰܠܳܗܳܐ ܗܰܘ
ܕ݁ܰܡܒ݂ܰܝܰܐ
ܠܡܰܟ݁ܺܝܟ݂ܶܐ
ܒ݁ܰܝܰܐܢ
ܒ݁ܡܶܐܬ݂ܺܝܬ݂ܶܗ
ܕ݁ܛܺܛܳܘܣ܂</div>
<div type="v" n="7">ܘܠܳܐ
ܒ݁ܰܠܚܽܘܕ݂
ܒ݁ܡܶܐܬ݂ܺܝܬ݂ܶܗ
ܐܶܠܳܐ ܐܳܦ݂
ܒ݁ܰܢܝܳܚܶܗ ܗܰܘ
ܕ݁ܶܐܬ݁ܢܺܝܚ
ܒ݁ܟ݂ܽܘܢ
ܣܰܒ݁ܪܰܢ ܓ݁ܶܝܪ
ܥܰܠ
ܚܽܘܒ݁ܟ݂ܽܘܢ
ܕ݁ܰܠܘܳܬ݂ܰܢ
ܘܥܰܠ
ܐܶܒ݂ܠܟ݂ܽܘܢ
ܘܰܛܢܳܢܟ݂ܽܘܢ
ܕ݁ܥܰܠ ܐܰܦ݁ܰܝܢ
ܘܟ݂ܰܕ݂
ܫܶܡܥܶܬ݂
ܚܰܕ݂ܽܘܬ݂ܳܐ
ܣܰܓ݁ܺܝܐܬ݂ܳܐ
ܗܘܳܬ݂ ܠܺܝ܂</div>
<div type="v" n="8">ܕ݁ܳܐܦ݂ܶܢ
ܐܰܟ݂ܪܺܝܬ݂
ܠܟ݂ܽܘܢ
ܒ݁ܶܐܓ݁ܰܪܬ݁ܳܐ
ܠܳܐ ܬ݁ܳܘܝܳܐ
ܠܺܝ ܢܰܦ݂ܫܝ
ܐܳܦ݂ܶܢ
ܬ݁ܳܘܝܳܐ
ܗ݈ܘܳܬ݂ ܚܳܙܶܐ
ܐ݈ܢܳܐ ܓ݁ܶܝܪ
ܕ݁ܗܺܝ
ܐܶܓ݁ܰܪܬ݁ܳܐ
ܐܳܦ݂ܶܢ
ܕ݁ܫܳܥܬ݂ܳܐ
ܐܰܟ݂ܪܝܰܬ݂
ܠܟ݂ܽܘܢ܂</div>
<div type="v" n="9">ܐܶܠܳܐ
ܚܰܕ݂ܽܘܬ݂ܳܐ
ܣܰܓ݁ܺܝܐܬ݂ܳܐ
ܥܶܒ݂ܕ݁ܰܬ݂ ܠܺܝ
ܠܳܐ ܥܰܠ
ܕ݁ܟ݂ܶܪܝܰܬ݂
ܠܟ݂ܽܘܢ ܐܶܠܳܐ
ܡܶܛܽܠ
ܕ݁ܟ݂ܰܪܝܽܘܬ݂ܟ݂ܽܘܢ
ܠܰܬ݂ܝܳܒ݂ܽܘܬ݂ܳܐ
ܐܰܝܬ݁ܝܰܬ݂ܟ݂ܽܘܢ
ܟ݁ܶܪܝܰܬ݂
ܠܟ݂ܽܘܢ ܓ݁ܶܝܪ
ܒ݁ܕ݂ܰܐܠܳܗܳܐ
ܐܰܝܟ݁ܰܢܳܐ
ܕ݁ܰܒ݂ܡܶܕ݁ܶܡ
ܠܳܐ ܬ݁ܶܚܣܪܽܘܢ
ܡܶܢܰܢ܂</div>
<div type="v" n="10">ܟ݁ܰܪܝܽܘܬ݂ܳܐ
ܓ݁ܶܝܪ ܕ݁ܡܶܛܽܠ
ܐܰܠܳܗܳܐ
ܬ݁ܘܳܬ݂
ܢܰܦ݂ܫܳܐ
ܥܳܒ݂ܕ݁ܳܐ
ܕ݁ܠܳܐ
ܗܳܦ݂ܟ݁ܳܐ
ܘܡܰܦ݂ܢܝܳܐ
ܠܚܰܝܶܐ
ܟ݁ܰܪܝܽܘܬ݂ܳܐ
ܕ݁ܶܝܢ
ܕ݁ܥܳܠܡܳܐ
ܡܰܘܬ݁ܳܐ ܗܽܘ
ܥܳܒ݂ܕ݁ܳܐ܂</div>
<div type="v" n="11">ܗܳܐ ܓ݁ܶܝܪ
ܗܺܝ ܗܳܕ݂ܶܐ
ܕ݁ܶܐܬ݁ܬ݁ܥܺܝܩܬ݁ܽܘܢ
ܡܶܛܽܠ ܐܰܠܳܗܳܐ
ܟ݁ܡܳܐ
ܐܰܥܒ݁ܕ݂ܰܬ݂
ܒ݁ܟ݂ܽܘܢ
ܚܦ݂ܺܝܛܽܘܬ݂ܳܐ
ܘܡܰܦ݁ܰܩ
ܒ݁ܪܽܘܚܳܐ
ܘܪܽܘܓ݂ܙܳܐ
ܘܕ݂ܶܚܠܬ݂ܳܐ
ܘܚܽܘܒ݁ܳܐ
ܘܰܛܢܳܢܳܐ
ܘܰܬ݂ܒ݂ܰܥܬ݂ܳܐ
ܘܰܒ݂ܟ݂ܽܠܡܶܕ݁ܶܡ
ܚܰܘܺܝܬ݁ܽܘܢ
ܢܰܦ݂ܫܟ݂ܽܘܢ
ܕ݁ܰܕ݂ܟ݂ܶܝܢ
ܐܢ݈ܬ݁ܽܘܢ ܒ݁ܳܗ
ܒ݁ܰܨܒ݂ܽܘܬ݂ܳܐ܂</div>
<div type="v" n="12">ܬ݁ܶܗܘܶܐ
ܕ݁ܶܝܢ ܗܳܕ݂ܶܐ
ܕ݁ܟ݂ܶܬ݂ܒ݁ܶܬ݂
ܠܟ݂ܽܘܢ ܕ݁ܠܳܐ
ܗ݈ܘܳܐ ܡܶܛܽܠ
ܡܰܣܟ݁ܠܳܢܳܐ
ܐܳܦ݂ ܠܳܐ
ܡܶܛܽܠ ܗܰܘ ܡܰܢ
ܕ݁ܡܰܣܟ݁ܰܠ
ܒ݁ܶܗ ܐܶܠܳܐ
ܡܶܛܽܠ
ܕ݁ܬ݂ܶܬ݂ܺܝܕ݂ܰܥ
ܩܕ݂ܳܡ ܐܰܠܳܗܳܐ
ܚܦ݂ܺܝܛܽܘܬ݂ܟ݂ܽܘܢ
ܕ݁ܡܶܛܽܠܳܬ݂ܰܢ܂</div>
<div type="v" n="13">ܡܶܛܽܠ
ܗܳܢܳܐ
ܐܶܬ݂ܒ݁ܰܝܰܐܢ
ܘܥܰܡ
ܒ݁ܽܘܝܳܐܰܢ
ܝܰܬ݁ܺܝܪܳܐܝܺܬ݂
ܚܕ݂ܺܝܢ
ܒ݁ܚܰܕ݂ܽܘܬ݂ܶܗ
ܕ݁ܛܺܛܳܘܣ
ܕ݁ܶܐܬ݁ܢܺܝܚܰܬ݂
ܪܽܘܚܶܗ ܥܰܡ
ܟ݁ܽܠܟ݂ܽܘܢ܂</div>
<div type="v" n="14">ܕ݁ܰܒ݂ܡܶܕ݁ܶܡ
ܕ݁ܶܐܫܬ݁ܰܒ݂ܗܪܶܬ݂
ܠܶܗ ܥܰܠ
ܐܰܦ݁ܰܝܟ݁ܽܘܢ
ܠܳܐ ܒ݁ܶܗܬ݁ܶܬ݂
ܐܶܠܳܐ ܐܰܝܟ݂
ܕ݁ܟ݂ܽܠ ܡܶܕ݁ܶܡ
ܩܽܘܫܬ݁ܳܐ
ܡܰܠܶܠܢ
ܥܰܡܟ݂ܽܘܢ
ܗܳܟ݂ܰܢܳܐ ܐܳܦ݂
ܫܽܘܒ݂ܗܳܪܰܢ
ܕ݁ܰܠܘܳܬ݂
ܛܺܛܳܘܣ
ܒ݁ܩܽܘܫܬ݁ܳܐ
ܐܶܫܬ݁ܟ݂ܰܚ܂</div>
<div type="v" n="15">ܐܳܦ݂
ܪܰܚܡܰܘܗ݈ܝ
ܝܰܬ݁ܺܝܪܳܐܝܺܬ݂
ܣܓ݂ܺܝܘ
ܥܠܰܝܟ݁ܽܘܢ
ܟ݁ܰܕ݂
ܡܶܬ݁ܕ݁ܟ݂ܰܪ
ܡܶܫܬ݁ܰܡܥܳܢܽܘܬ݂ܳܐ
ܕ݁ܟ݂ܽܠܟ݂ܽܘܢ
ܕ݁ܰܒ݂ܕ݂ܶܚܠܬ݂ܳܐ
ܘܒ݂ܰܪܬ݂ܺܝܬ݂ܳܐ
ܩܰܒ݁ܶܠܬ݁ܽܘܢܳܝܗ݈ܝ܂</div>
<div type="v" n="16">ܚܳܕ݂ܶܐ
ܐ݈ܢܳܐ
ܕ݁ܰܒ݂ܟ݂ܽܠ
ܡܶܕ݁ܶܡ
ܬ݁ܟ݂ܺܝܠ ܐ݈ܢܳܐ
ܥܠܰܝܟ݁ܽܘܢ܂</div>
</div>
<div type="ch" n="8">
<div type="title" n="title"> ܀
ܕܩܘܪ̈ܢܬܝܐ
ܕܬܪ̈ܬܝܢ ܚܚ </div>
<div type="v" n="1">ܡܰܘܕ݁ܥܺܝܢܰܢ
ܠܟ݂ܽܘܢ ܕ݁ܶܝܢ
ܐܰܚܰܝܢ
ܛܰܝܒ݁ܽܘܬ݂ܶܗ
ܕ݁ܰܐܠܳܗܳܐ
ܕ݁ܶܐܬ݂ܝܰܗܒ݁ܰܬ݂
ܒ݁ܥܺܕ݂ܳܬ݂ܳܐ
ܕ݁ܡܰܩܶܕ݂ܳܘܢܳܝܶܐ܂</div>
<div type="v" n="2">ܕ݁ܰܒ݂ܒ݂ܽܘܩܝܳܐ
ܣܰܓ݁ܺܝܳܐܐ
ܕ݁ܽܐܘܠܨܳܢܗܽܘܢ
ܝܰܬ݁ܺܝܪܽܘܬ݂ܳܐ
ܗܘܳܬ݂
ܠܚܰܕ݂ܘܰܬ݂ܗܽܘܢ
ܘܥܽܘܡܩܳܐ
ܕ݁ܡܶܣܟ݁ܺܢܽܘܬ݂ܗܽܘܢ
ܐܶܬ݂ܝܰܬ݁ܰܪ
ܒ݁ܥܽܘܬ݂ܪܳܐ
ܕ݁ܰܦ݂ܫܺܝܛܽܘܬ݂ܗܽܘܢ܂</div>
<div type="v" n="3">ܣܳܗܶܕ݂
ܐ݈ܢܳܐ ܓ݁ܶܝܪ
ܕ݁ܰܐܝܟ݂
ܚܰܝܠܗܽܘܢ
ܘܝܰܬ݁ܺܝܪ ܡܶܢ
ܚܰܝܠܗܽܘܢ
ܒ݁ܨܶܒ݂ܝܳܢ
ܢܰܦ݂ܫܗܽܘܢ܂</div>
<div type="v" n="4">ܒ݁ܥܰܘ
ܡܶܢܰܢ
ܒ݁ܒ݂ܳܥܽܘܬ݂ܳܐ
ܣܰܓ݁ܺܝܐܬ݂ܳܐ
ܕ݁ܢܶܫܬ݁ܰܘܬ݁ܦ݂ܽܘܢ
ܒ݁ܛܰܝܒ݁ܽܘܬ݂ܳܐ
ܕ݁ܬ݂ܶܫܡܶܫܬ݁ܳܐ
ܕ݁ܩܰܕ݁ܺܝܫܶܐ܂</div>
<div type="v" n="5">ܘܠܳܐ ܐܰܝܟ݂
ܡܳܐ
ܕ݁ܣܳܒ݂ܪܺܝܢ
ܗ݈ܘܰܝܢ ܐܶܠܳܐ
ܢܰܦ݂ܫܗܽܘܢ
ܐܰܫܠܶܡܘ
ܠܽܘܩܕ݂ܰܡ
ܠܡܳܪܰܢ ܘܳܐܦ݂
ܠܰܢ
ܒ݁ܨܶܒ݂ܝܳܢܶܗ
ܕ݁ܰܐܠܳܗܳܐ܂</div>
<div type="v" n="6">ܕ݁ܰܚܢܰܢ
ܢܶܒ݂ܥܶܐ ܡܶܢ
ܛܺܛܳܘܣ
ܕ݁ܰܐܝܟ݂
ܕ݁ܫܰܪܺܝ
ܗܳܟ݂ܰܢܳܐ
ܢܫܰܠܶܡ
ܒ݁ܟ݂ܽܘܢ ܐܳܦ݂
ܛܰܝܒ݁ܽܘܬ݂ܳܐ
ܗܳܕ݂ܶܐ܂</div>
<div type="v" n="7">ܐܶܠܳܐ
ܐܰܝܟ݁ܰܢܳܐ
ܕ݁ܰܒ݂ܟ݂ܽܠܡܶܕ݁ܶܡ
ܡܶܬ݂ܝܰܬ݁ܪܺܝܢ
ܐܢ݈ܬ݁ܽܘܢ
ܒ݁ܗܰܝܡܳܢܽܘܬ݂ܳܐ
ܘܰܒ݂ܡܶܠܬ݂ܳܐ
ܘܒ݂ܺܝܕ݂ܰܥܬ݂ܳܐ
ܘܰܒ݂ܟ݂ܽܠ
ܚܦ݂ܺܝܛܘ
ܘܰܒ݂ܚܽܘܒ݁ܰܢ
ܕ݁ܰܠܘܳܬ݂ܟ݂ܽܘܢ
ܗܳܟ݂ܰܢܳܐ ܐܳܦ݂
ܒ݁ܗܳܕ݂ܶܐ
ܛܰܝܒ݁ܽܘܬ݂ܳܐ
ܬ݁ܶܬ݂ܝܰܬ݁ܪܽܘܢ܂</div>
<div type="v" n="8">ܠܳܐ ܗ݈ܘܳܐ
ܡܶܦ݂ܩܰܕ݂
ܦ݁ܳܩܶܕ݂ ܐ݈ܢܳܐ
ܠܟ݂ܽܘܢ ܐܶܠܳܐ
ܒ݁ܰܚܦ݂ܺܝܛܽܘܬ݂ܳܐ
ܕ݁ܚܰܒ݂ܪܰܝܟ݁ܽܘܢ
ܫܪܳܪܳܐ
ܕ݁ܚܽܘܒ݁ܟ݂ܽܘܢ
ܡܢܰܣܶܐ
ܐ݈ܢܳܐ܂</div>
<div type="v" n="9">ܝܳܕ݂ܥܺܝܢ
ܐܢ݈ܬ݁ܽܘܢ
ܓ݁ܶܝܪ
ܛܰܝܒ݁ܽܘܬ݂ܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ
ܕ݁ܡܶܛܽܠܳܬ݂ܟ݂ܽܘܢ
ܐܶܬ݂ܡܰܣܟ݁ܰܢ
ܟ݁ܰܕ݂
ܐܺܝܬ݂ܰܘܗ݈ܝ
ܥܰܬ݁ܺܝܪܳܐ
ܕ݁ܰܐܢ݈ܬ݁ܽܘܢ
ܒ݁ܡܶܣܟ݁ܺܢܽܘܬ݂ܶܗ
ܬ݁ܶܥܬ݁ܪܽܘܢ܂</div>
<div type="v" n="10">ܡܶܡܠܰܟ݂
ܕ݁ܶܝܢ ܡܳܠܶܟ݂
ܐ݈ܢܳܐ ܠܟ݂ܽܘܢ
ܗܳܕ݂ܶܐ
ܕ݁ܰܡܥܰܕ݁ܪܳܐ
ܠܟ݂ܽܘܢ ܡܶܛܽܠ
ܕ݁ܡܶܢ
ܐܶܫܬ݁ܩܰܕ݂ܝ
ܫܰܪܺܝܬ݁ܽܘܢ
ܠܰܘ ܠܡܶܨܒ݁ܳܐ
ܒ݁ܰܠܚܽܘܕ݂
ܐܶܠܳܐ ܐܳܦ݂
ܠܡܶܥܒ݁ܰܕ݂܂</div>
<div type="v" n="11">ܗܳܫܳܐ
ܕ݁ܶܝܢ ܫܰܠܶܡܘ
ܒ݁ܰܥܒ݂ܳܕ݂ܳܐ
ܗܰܘ ܡܶܕ݁ܶܡ
ܕ݁ܰܨܒ݂ܰܝܬ݁ܽܘܢ
ܕ݁ܰܐܝܟ݁ܰܢܳܐ
ܕ݁ܰܗܘܳܐ
ܠܟ݂ܽܘܢ
ܣܽܘܘܳܚܳܐ
ܠܡܶܨܒ݁ܳܐ
ܗܳܟ݂ܰܢܳܐ
ܒ݁ܰܥܒ݂ܳܕ݂ܳܐ
ܬ݁ܫܰܠܡܽܘܢ ܡܶܢ
ܡܳܐ ܕ݁ܺܐܝܬ݂
ܠܟ݂ܽܘܢ܂</div>
<div type="v" n="12">ܐܶܢ ܓ݁ܶܝܪ
ܨܶܒ݂ܝܳܢܳܐ
ܐܺܝܬ݂ܰܘܗ݈ܝ
ܐܰܝܟ݂ ܡܳܐ
ܕ݁ܺܐܝܬ݂ ܠܶܗ
ܗܳܟ݂ܘܳܬ݂
ܡܶܬ݂ܩܰܒ݁ܰܠ
ܠܳܐ ܗ݈ܘܳܐ
ܐܰܝܟ݂ ܡܳܐ
ܕ݁ܠܰܝܬ݁ ܠܶܗ܂</div>
<div type="v" n="13">ܠܳܐ ܗ݈ܘܳܐ
ܓ݁ܶܝܪ
ܕ݁ܠܰܐ݈ܚܪܳܢܶܐ
ܬ݁ܶܗܘܶܐ
ܪܘܳܚܬ݁ܳܐ
ܘܰܠܟ݂ܽܘܢ
ܐܽܘܠܨܳܢܳܐ܂</div>
<div type="v" n="14">ܐܶܠܳܐ
ܒ݁ܫܰܘܝܽܘܬ݂ܳܐ
ܗܘܰܘ
ܒ݁ܙܰܒ݂ܢܳܐ
ܗܳܢܳܐ
ܕ݁ܝܰܬ݁ܺܝܪܽܘܬ݂ܟ݂ܽܘܢ
ܕ݁ܺܝܠܟ݂ܽܘܢ
ܬ݁ܶܗܘܶܐ
ܠܚܰܣܺܝܪܽܘܬ݂ܗܽܘܢ
ܕ݁ܗܳܠܶܝܢ
ܕ݁ܳܐܦ݂
ܝܰܬ݁ܺܝܪܽܘܬ݂ܗܽܘܢ
ܕ݁ܗܳܢܽܘܢ
ܬ݁ܶܗܘܶܐ
ܠܚܰܣܺܝܪܽܘܬ݂ܟ݂ܽܘܢ
ܕ݁ܺܝܠܟ݂ܽܘܢ
ܕ݁ܬ݂ܶܗܘܶܐ
ܫܰܘܝܽܘܬ݂ܳܐ܂</div>
<div type="v" n="15">ܐܰܝܟ݂
ܕ݁ܰܟ݂ܬ݂ܺܝܒ݂
ܕ݁ܗܰܘ
ܕ݁ܰܐܣܓ݁ܺܝ
ܫܩܰܠ ܠܳܐ
ܐܶܬ݂ܝܰܬ݁ܰܪ
ܠܶܗ ܘܗܰܘ
ܕ݁ܩܰܠܺܝܠ ܫܩܰܠ
ܠܳܐ
ܐܶܬ݂ܒ݁ܰܨܰܪ
ܠܶܗ܂</div>
<div type="v" n="16">ܛܰܝܒ݁ܽܘ
ܕ݁ܶܝܢ
ܠܰܐܠܳܗܳܐ
ܕ݁ܝܰܗܒ݁ܳܗ
ܚܦ݂ܺܝܛܽܘܬ݂ܳܐ
ܗܳܕ݂ܶܐ
ܚܠܳܦ݂ܰܝܟ݁ܽܘܢ
ܒ݁ܠܶܒ݁ܶܗ
ܕ݁ܛܺܛܳܘܣ܂</div>
<div type="v" n="17">ܒ݁ܳܥܽܘܬ݂ܰܢ
ܓ݁ܶܝܪ ܩܰܒ݁ܶܠ
ܘܡܶܛܽܠ ܕ݁ܛܳܒ݂
ܒ݁ܛܺܝܠ ܠܶܗ
ܡܶܢ ܨܶܒ݂ܝܳܢܶܗ
ܢܦ݂ܰܩ
ܨܶܐܕ݂ܰܝܟ݁ܽܘܢ܂</div>
<div type="v" n="18">ܫܰܕ݁ܰܪܢ
ܕ݁ܶܝܢ ܥܰܡܶܗ
ܠܰܐܚܽܘܢ
ܐܰܝܢܳܐ
ܕ݁ܬ݂ܶܫܒ݁ܽܘܚܬ݁ܶܗ
ܒ݁ܶܐܘܰܢܓ݁ܶܠܺܝܳܘܢ
ܒ݁ܟ݂ܽܠܗܶܝܢ
ܥܺܕ݂ܳܬ݂ܳܐ܂</div>
<div type="v" n="19">ܗܳܟ݂ܰܢܳܐ
ܕ݁ܳܐܦ݂
ܡܶܓ݂ܒ݁ܳܐ
ܓ݁ܒ݂ܶܐ ܡܶܢ
ܥܺܕ݂ܳܬ݂ܳܐ
ܕ݁ܢܶܦ݁ܽܘܩ
ܥܰܡܰܢ
ܒ݁ܛܰܝܒ݁ܽܘܬ݂ܳܐ
ܗܳܕ݂ܶܐ
ܕ݁ܡܶܫܬ݁ܰܡܫܳܐ
ܡܶܢܰܢ
ܠܫܽܘܒ݂ܚܶܗ
ܕ݁ܺܝܠܶܗ
ܕ݁ܰܐܠܳܗܳܐ
ܘܰܠܠܽܘܒ݁ܳܒ݂ܰܢ
ܕ݁ܺܝܠܰܢ܂</div>
<div type="v" n="20">ܩܰܢܺܝܛܺܝܢܰܢ
ܕ݁ܶܝܢ
ܒ݁ܗܳܕ݂ܶܐ
ܕ݁ܠܳܐ ܐ݈ܢܳܫ
ܢܣܺܝܡ ܒ݁ܰܢ
ܡܽܘܡܳܐ
ܒ݁ܗܳܕ݂ܶܐ
ܪܰܒ݁ܽܘܬ݂ܳܐ
ܕ݁ܡܶܫܬ݁ܰܡܫܳܐ
ܡܶܢܰܢ܂</div>
<div type="v" n="21">ܝܰܨܺܝܦ݂ܺܝܢܰܢ
ܓ݁ܶܝܪ
ܕ݁ܫܰܦ݁ܺܝܪܳܬ݂ܳܐ
ܠܳܐ ܩܕ݂ܳܡ
ܐܰܠܳܗܳܐ
ܒ݁ܰܠܚܽܘܕ݂
ܐܶܠܳܐ ܐܳܦ݂
ܩܕ݂ܳܡ
ܒ݁ܢܰܝܢܳܫܳܐ܂</div>
<div type="v" n="22">ܫܰܕ݁ܰܪܢ
ܕ݁ܶܝܢ ܥܰܡܗܽܘܢ
ܐܳܦ݂ ܠܰܐܚܽܘܢ
ܐܰܝܢܳܐ ܕ݁ܠܰܢ
ܒ݁ܩܶܐ
ܒ݁ܟ݂ܽܠܙܒ݂ܰܢ
ܒ݁ܣܰܓ݁ܺܝܳܐܬ݂ܳܐ
ܕ݁ܰܚܦ݂ܺܝܛܳܐ
ܗܽܘ ܗܳܫܳܐ
ܕ݁ܶܝܢ
ܝܰܬ݁ܺܝܪܳܐܝܺܬ݂
ܚܦ݂ܺܝܛ
ܒ݁ܬ݂ܽܘܟ݂ܠܳܢܳܐ
ܣܰܓ݁ܺܝܳܐܐ
ܕ݁ܰܥܠܰܝܟ݁ܽܘܢ܂</div>
<div type="v" n="23">ܐܶܢ
ܗܳܟ݂ܺܝܠ
ܛܺܛܳܘܣ
ܫܰܘܬ݁ܳܦ݂ܳܐ
ܗܽܘ ܕ݁ܺܝܠܝ
ܘܰܡܥܰܕ݁ܪܳܢܳܐ
ܒ݁ܟ݂ܽܘܢ ܘܶܐܢ
ܐܰܚܰܝܢ
ܐ݈ܚܪܳܢܶܐ
ܫܠܺܝܚܶܐ
ܐܶܢܽܘܢ
ܕ݁ܥܺܕ݂ܳܬ݂ܳܐ
ܕ݁ܫܽܘܒ݂ܚܶܗ
ܕ݁ܰܡܫܺܝܚܳܐ܂</div>
<div type="v" n="24">ܡܶܟ݁ܺܝܠ
ܬ݁ܰܚܘܺܝܬ݂ܳܐ
ܕ݁ܚܽܘܒ݁ܟ݂ܽܘܢ
ܘܫܽܘܒ݂ܗܳܪܰܢ
ܕ݁ܰܒ݂ܟ݂ܽܘܢ
ܒ݁ܗܽܘܢ ܚܰܘܰܘ
ܒ݁ܦ݁ܰܪܨܽܘܦ݁
ܥܺܕ݂ܳܬ݂ܳܐ
ܟ݁ܽܠܗܶܝܢ܂</div>
</div>
<div type="ch" n="9">
<div type="title" n="title"> ܀
ܕܩܘܪ̈ܢܬܝܐ
ܕܬܪ̈ܬܝܢ ܛܛ </div>
<div type="v" n="1">ܥܰܠ
ܬ݁ܶܫܡܶܫܬ݁ܳܐ
ܕ݁ܶܝܢ
ܕ݁ܩܰܕ݁ܺܝܫܶܐ
ܝܰܬ݁ܺܝܪܬ݁ܳܐ
ܥܳܒ݂ܶܕ݂ ܐ݈ܢܳܐ
ܐܶܢ ܟ݁ܳܬ݂ܶܒ݂
ܐ݈ܢܳܐ
ܠܟ݂ܽܘܢ܂</div>
<div type="v" n="2">ܝܳܕ݂ܰܥ
ܐ݈ܢܳܐ ܓ݁ܶܝܪ
ܛܽܘܝܳܒ݂ܶܗ
ܕ݁ܪܶܥܝܳܢܟ݂ܽܘܢ
ܘܡܶܛܽܠ ܗܳܢܳܐ
ܐܶܫܬ݁ܰܒ݂ܗܪܶܬ݂
ܒ݁ܟ݂ܽܘܢ
ܠܡܰܩܶܕ݂ܳܘܢܳܝܶܐ
ܕ݁ܰܐܟ݂ܰܐܺܝܰܐ
ܥܬ݂ܺܝܕ݂ܳܐ ܗ݈ܝ
ܡܶܢ
ܐܶܫܬ݁ܩܰܕ݂ܝ
ܘܰܛܢܳܢܳܐ
ܕ݁ܺܝܠܟ݂ܽܘܢ
ܠܣܰܓ݁ܺܝܶܐܐ
ܓ݁ܰܪܶܓ݂܂</div>
<div type="v" n="3">ܫܰܕ݁ܪܶܬ݂
ܕ݁ܶܝܢ ܠܰܐܚܶܐ
ܕ݁ܠܳܐ
ܢܶܣܬ݁ܰܪܰܩ
ܫܽܘܒ݂ܗܳܪܰܢ
ܕ݁ܶܐܫܬ݁ܰܒ݂ܗܰܪܢ
ܒ݁ܟ݂ܽܘܢ ܥܰܠ
ܗܳܕ݂ܶܐ
ܨܒ݂ܽܘܬ݂ܳܐ
ܕ݁ܰܐܝܟ݁ܰܢܳܐ
ܕ݁ܶܐܡܪܶܬ݂
ܬ݁ܶܗܘܽܘܢ
ܡܛܰܝܒ݂ܺܝܢ܂</div>
<div type="v" n="4">ܕ݁ܰܠܡܳܐ
ܢܺܐܬ݂ܽܘܢ ܥܰܡܝ
ܡܰܩܶܕ݂ܳܘܢܳܝܶܐ
ܘܢܶܫܟ݁ܚܽܘܢܳܟ݂ܽܘܢ
ܟ݁ܰܕ݂ ܠܳܐ
ܥܬ݂ܺܝܕ݂ܺܝܢ
ܐܢ݈ܬ݁ܽܘܢ
ܘܢܶܒ݂ܗܰܬ݂
ܚܢܰܢ ܕ݁ܠܳܐ
ܢܺܐܡܰܪ
ܕ݁ܰܐܢ݈ܬ݁ܽܘܢ
ܬ݁ܶܒ݂ܗܬ݂ܽܘܢ
ܒ݁ܫܽܘܒ݂ܗܳܪܳܐ
ܗܰܘ
ܕ݁ܶܐܫܬ݁ܰܒ݂ܗܰܪܢ܂</div>
<div type="v" n="5">ܡܶܛܽܠ
ܗܳܢܳܐ
ܐܶܬ݂ܒ݁ܛܶܠ ܠܺܝ
ܕ݁ܶܐܒ݂ܥܶܐ ܡܶܢ
ܐܰܚܰܝ ܗܳܠܶܝܢ
ܕ݁ܢܺܐܬ݂ܽܘܢ
ܩܕ݂ܳܡܰܝ
ܠܘܳܬ݂ܟ݂ܽܘܢ
ܘܰܢܥܰܬ݁ܕ݂ܽܘܢ
ܒ݁ܽܘܪܟ݁ܬ݂ܳܐ
ܗܳܝ ܕ݁ܡܶܢ
ܩܕ݂ܺܝܡ
ܐܶܫܬ݁ܡܰܥܬ݁ܽܘܢ
ܕ݁ܬ݂ܶܗܘܶܐ
ܡܛܰܝܒ݂ܳܐ
ܗܳܟ݂ܰܢܳܐ
ܐܰܝܟ݂
ܒ݁ܽܘܪܟ݁ܬ݂ܳܐ
ܠܳܐ ܗ݈ܘܳܐ
ܐܰܝܟ݂
ܝܰܥܢܽܘܬ݂ܳܐ܂</div>
<div type="v" n="6">ܗܳܕ݂ܶܐ
ܕ݁ܶܝܢ ܡܰܢ
ܕ݁ܙܳܪܰܥ
ܒ݁ܚܰܘܣܳܢܳܐ
ܐܳܦ݂
ܒ݁ܚܰܘܣܳܢܳܐ
ܚܳܨܶܕ݂ ܘܡܰܢ
ܕ݁ܙܳܪܰܥ
ܒ݁ܒ݂ܽܘܪܟ݁ܬ݂ܳܐ
ܒ݁ܒ݂ܽܘܪܟ݁ܬ݂ܳܐ
ܢܶܚܨܽܘܕ݂܂</div>
<div type="v" n="7">ܟ݁ܽܠ ܐ݈ܢܳܫ
ܐܰܝܟ݂ ܕ݁ܺܐܝܬ݂
ܒ݁ܪܶܥܝܳܢܶܗ
ܠܳܐ ܐܰܝܟ݂
ܕ݁ܡܶܢ
ܟ݁ܰܪܝܽܘܬ݂ܳܐ
ܐܰܘ ܐܰܝܟ݂
ܕ݁ܡܶܢ ܩܛܺܝܪܳܐ
ܠܝܳܗܽܘܒ݂ܳܐ
ܗܽܘ ܓ݁ܶܝܪ
ܚܰܕ݁ܳܝܳܐ
ܪܳܚܶܡ
ܐܰܠܳܗܳܐ܂</div>
<div type="v" n="8">ܡܳܛܝܳܐ ܗ݈ܝ
ܕ݁ܶܝܢ
ܒ݁ܺܐܝܕ݂ܰܝ
ܐܰܠܳܗܳܐ ܟ݁ܽܠ
ܛܰܝܒ݁ܽܘ
ܕ݁ܰܢܝܰܬ݁ܰܪ
ܒ݁ܟ݂ܽܘܢ
ܕ݁ܰܒ݂ܟ݂ܽܠܙܒ݂ܰܢ
ܒ݁ܟ݂ܽܠܡܶܕ݁ܶܡ
ܗܰܘ ܡܳܐ
ܕ݁ܣܳܦ݂ܶܩ
ܠܟ݂ܽܘܢ ܢܶܗܘܶܐ
ܠܟ݂ܽܘܢ
ܘܬ݂ܶܬ݂ܝܰܬ݁ܪܽܘܢ
ܒ݁ܟ݂ܽܠ ܥܒ݂ܳܕ݂
ܛܳܒ݂܂</div>
<div type="v" n="9">ܐܰܝܟ݂
ܕ݁ܰܟ݂ܬ݂ܺܝܒ݂
ܕ݁ܒ݂ܰܕ݁ܰܪ
ܘܝܰܗ݈ܒ݂
ܠܡܶܣܟ݁ܺܢܶܐ
ܘܙܰܕ݁ܺܝܩܽܘܬ݂ܶܗ
ܩܰܝܳܡܳܐ
ܠܥܳܠܰܡ܂</div>
<div type="v" n="10">ܗܰܘ ܕ݁ܶܝܢ
ܕ݁ܝܳܗܶܒ݂
ܙܰܪܥܳܐ
ܠܙܳܪܽܘܥܳܐ
ܘܠܰܚܡܳܐ
ܠܡܶܐܟ݂ܽܘܠܬ݁ܳܐ
ܗܽܘ ܢܶܬ݁ܶܠ
ܘܢܰܣܓ݁ܶܐ
ܙܰܪܥܟ݂ܽܘܢ
ܘܰܢܪܰܒ݁ܶܐ
ܦ݁ܺܐܪܶܐ
ܕ݁ܙܰܕ݁ܺܝܩܽܘܬ݂ܟ݂ܽܘܢ܂</div>
<div type="v" n="11">ܕ݁ܰܒ݂ܟ݂ܽܠ
ܡܶܕ݁ܶܡ
ܬ݁ܶܥܬ݁ܪܽܘܢ
ܒ݁ܟ݂ܽܠܳܗ
ܦ݁ܫܺܝܛܽܘܬ݂ܳܐ
ܕ݁ܗܺܝ ܓ݁ܳܡܪܳܐ
ܒ݁ܺܐܝܕ݂ܰܢ
ܬ݁ܰܘܕ݁ܺܝܬ݂ܳܐ
ܠܰܐܠܳܗܳܐ܂</div>
<div type="v" n="12">ܡܶܛܽܠ
ܕ݁ܦ݂ܽܘܠܚܳܢܳܐ
ܕ݁ܬ݂ܶܫܡܶܫܬ݁ܳܐ
ܗܳܕ݂ܶܐ ܠܳܐ
ܗ݈ܘܳܐ
ܒ݁ܰܠܚܽܘܕ݂
ܚܰܣܺܝܪܽܘܬ݂ܳܐ
ܕ݁ܩܰܕ݁ܺܝܫܶܐ
ܡܡܰܠܶܐ ܐܶܠܳܐ
ܐܳܦ݂ ܡܝܰܬ݁ܰܪ
ܒ݁ܬ݂ܰܘܕ݁ܝܳܬ݂ܳܐ
ܣܰܓ݁ܺܝܳܐܬ݂ܳܐ
ܠܰܐܠܳܗܳܐ܂</div>
<div type="v" n="13">ܡܶܛܽܠ
ܒ݁ܽܘܩܝܳܐ
ܓ݁ܶܝܪ
ܕ݁ܬ݂ܶܫܡܶܫܬ݁ܳܐ
ܗܳܕ݂ܶܐ
ܠܰܐܠܳܗܳܐ
ܡܫܰܒ݁ܚܺܝܢ
ܕ݁ܶܐܫܬ݁ܰܥܒ݁ܰܕ݁ܬ݁ܽܘܢ
ܠܬ݂ܰܘܕ݁ܺܝܬ݂ܳܐ
ܕ݁ܰܣܒ݂ܰܪܬ݂ܶܗ
ܕ݁ܰܡܫܺܝܚܳܐ
ܘܶܐܫܬ݁ܰܘܬ݁ܰܦ݂ܬ݁ܽܘܢ
ܒ݁ܰܦ݂ܫܺܝܛܽܘܬ݂ܟ݂ܽܘܢ
ܥܰܡܗܽܘܢ ܘܥܰܡ
ܟ݁ܽܠܢܳܫ܂</div>
<div type="v" n="14">ܘܰܨܠܽܘܬ݂ܳܐ
ܡܩܰܪܒ݂ܺܝܢ
ܚܠܳܦ݂ܰܝܟ݁ܽܘܢ
ܒ݁ܚܽܘܒ݁ܳܐ
ܣܰܓ݁ܺܝܳܐܐ
ܡܶܛܽܠ
ܣܽܘܓ݂ܳܐܐ
ܕ݁ܛܰܝܒ݁ܽܘܬ݂ܶܗ
ܕ݁ܰܐܠܳܗܳܐ
ܕ݁ܰܥܠܰܝܟ݁ܽܘܢ܂</div>
<div type="v" n="15">ܛܰܝܒ݁ܽܘ
ܕ݁ܶܝܢ
ܠܰܐܠܳܗܳܐ ܥܰܠ
ܡܰܘܗܰܒ݂ܬ݂ܶܗ
ܕ݁ܠܳܐ
ܡܶܬ݂ܡܰܠܠܳܐ܂</div>
</div>
<div type="ch" n="10">
<div type="title" n="title"> ܀
ܕܩܘܪ̈ܢܬܝܐ
ܕܬܪ̈ܬܝܢ ܝܝ </div>
<div type="v" n="1">ܐܶܢܳܐ
ܕ݁ܶܝܢ
ܦ݁ܰܘܠܳܘܣ
ܒ݁ܳܥܶܐ ܐ݈ܢܳܐ
ܡܶܢܟ݂ܽܘܢ
ܒ݁ܢܺܝܚܽܘܬ݂ܶܗ
ܘܰܒ݂ܡܰܟ݁ܺܝܟ݂ܽܘܬ݂ܶܗ
ܕ݁ܰܡܫܺܝܚܳܐ
ܕ݁ܳܐܦ݂ܶܢ
ܒ݁ܰܐܦ݁ܺܝܢ
ܡܰܟ݁ܺܝܟ݂
ܐ݈ܢܳܐ
ܠܘܳܬ݂ܟ݂ܽܘܢ
ܐܶܠܳܐ ܟ݁ܰܕ݂
ܪܰܚܺܝܩ ܐ݈ܢܳܐ
ܬ݁ܟ݂ܺܝܠ ܐ݈ܢܳܐ
ܥܠܰܝܟ݁ܽܘܢ܂</div>
<div type="v" n="2">ܒ݁ܳܥܶܐ
ܐ݈ܢܳܐ ܕ݁ܶܝܢ
ܡܶܢܟ݂ܽܘܢ
ܕ݁ܠܳܐ ܡܳܐ
ܕ݁ܶܐܬ݂ܺܝܬ݂
ܐܶܬ݂ܶܐܠܶܨ
ܒ݁ܬ݂ܽܘܟ݂ܠܳܢܳܐ
ܕ݁ܺܐܝܬ݂ ܠܺܝ
ܕ݁ܰܐܫܺܝܚ
ܐܰܝܟ݂
ܕ݁ܡܶܬ݂ܪܰܥܶܐ
ܐ݈ܢܳܐ ܥܰܠ
ܐ݈ܢܳܫܳܐ
ܐܰܝܠܶܝܢ
ܕ݁ܚܳܫܒ݁ܺܝܢ
ܠܰܢ ܕ݁ܰܐܝܟ݂
ܕ݁ܒ݂ܰܒ݂ܣܰܪ
ܡܗܰܠܟ݂ܺܝܢܰܢ܂</div>
<div type="v" n="3">ܐܳܦ݂ܶܢ
ܒ݁ܰܒ݂ܣܰܪ
ܓ݁ܶܝܪ
ܡܗܰܠܟ݂ܺܝܢ
ܚ݈ܢܰܢ ܐܶܠܳܐ
ܠܳܐ ܗ݈ܘܳܐ
ܕ݁ܒ݂ܶܣܪܳܐ
ܦ݁ܳܠܚܺܝܢܰܢ܂</div>
<div type="v" n="4">ܙܰܝܢܳܐ
ܓ݁ܶܝܪ
ܕ݁ܦ݂ܳܠܚܽܘܬ݂ܰܢ
ܠܳܐ ܗ݈ܘܳܐ
ܕ݁ܒ݂ܶܣܪܳܐ
ܐܶܠܳܐ
ܕ݁ܚܰܝܠܳܐ
ܕ݁ܰܐܠܳܗܳܐ
ܘܒ݂ܶܗ
ܟ݁ܳܒ݂ܫܺܝܢܰܢ
ܚܶܣܢܶܐ
ܡܪܺܝܕ݂ܶܐ܂</div>
<div type="v" n="5">ܘܣܳܬ݂ܪܺܝܢܰܢ
ܡܰܚܫܒ݂ܳܬ݂ܳܐ
ܘܟ݂ܽܠ ܪܰܘܡܳܐ
ܕ݁ܡܶܬ݁ܬ݁ܪܺܝܡ
ܠܽܘܩܒ݂ܰܠ
ܝܺܕ݂ܰܥܬ݂ܶܗ
ܕ݁ܰܐܠܳܗܳܐ
ܘܫܳܒ݂ܶܝܢܰܢ
ܟ݁ܽܠ ܬ݁ܰܪܥܝܳܢ
ܠܡܰܫܡܰܥܬ݂ܶܗ
ܕ݁ܰܡܫܺܝܚܳܐ܂</div>
<div type="v" n="6">ܘܰܡܛܰܝܒ݂ܺܝܢܰܢ
ܠܡܶܥܒ݁ܰܕ݂
ܬ݁ܒ݂ܰܥܬ݂ܳܐ
ܡܶܢ ܐܰܝܠܶܝܢ
ܕ݁ܠܳܐ
ܡܶܫܬ݁ܰܡܥܺܝܢ
ܡܳܐ
ܕ݁ܶܐܬ݂ܡܰܠܝܰܬ݂
ܡܶܫܬ݁ܰܡܥܳܢܽܘܬ݂ܟ݂ܽܘܢ܂</div>
<div type="v" n="7">ܒ݁ܦ݁ܰܪܨܽܘܦ݁ܶܐ
ܚܳܝܪܺܝܢ
ܐܢ݈ܬ݁ܽܘܢ ܐܶܢ
ܐ݈ܢܳܫ ܬ݁ܟ݂ܺܝܠ
ܥܰܠ ܢܰܦ݂ܫܶܗ
ܕ݁ܕ݂ܰܡܫܺܝܚܳܐ
ܗܽܘ ܗܳܢܳܐ
ܢܶܕ݁ܰܥ ܡܶܢ
ܢܰܦ݂ܫܶܗ
ܕ݁ܰܐܝܟ݂ ܕ݁ܗܽܘ
ܕ݁ܰܡܫܺܝܚܳܐ
ܗܳܟ݂ܰܢܳܐ ܐܳܦ݂
ܚܢܰܢ܂</div>
<div type="v" n="8">ܐܶܢ ܓ݁ܶܝܪ
ܐܳܦ݂ ܡܶܕ݁ܶܡ
ܝܰܬ݁ܺܝܪ
ܐܶܫܬ݁ܰܒ݂ܗܰܪ
ܥܰܠ ܫܽܘܠܛܳܢܳܐ
ܕ݁ܝܰܗ݈ܒ݂ ܠܺܝ
ܡܳܪܰܢ ܠܳܐ
ܒ݁ܳܗܶܬ݂ ܐ݈ܢܳܐ
ܡܶܛܽܠ
ܕ݁ܰܠܒ݂ܶܢܝܳܢܳܐ
ܗܽܘ
ܕ݁ܺܝܠܟ݂ܽܘܢ
ܝܰܗ݈ܒ݂ ܠܰܢ
ܘܠܳܐ
ܠܣܽܘܚܳܦ݂ܟ݂ܽܘܢ܂</div>
<div type="v" n="9">ܡܰܗܡܶܐ
ܐ݈ܢܳܐ ܕ݁ܶܝܢ
ܕ݁ܠܳܐ
ܐܶܣܬ݁ܒ݂ܰܪ
ܐܰܝܟ݂ ܗܰܘ
ܕ݁ܰܡܕ݂ܰܚܳܠܽܘ
ܡܕ݂ܰܚܶܠ ܐ݈ܢܳܐ
ܠܟ݂ܽܘܢ
ܒ݁ܶܐܓ݁ܪܳܬ݂ܝ܂</div>
<div type="v" n="10">ܡܶܛܽܠ
ܕ݁ܺܐܝܬ݂
ܐ݈ܢܳܫܳܐ
ܕ݁ܳܐܡܪܺܝܢ
ܕ݁ܶܐܓ݁ܪܳܬ݂ܳܐ
ܝܰܩܺܝܪܳܢ
ܘܚܰܣܺܝܢܳܢ
ܡܶܐܬ݂ܝܶܗ
ܕ݁ܶܝܢ
ܕ݁ܓ݂ܽܘܫܡܳܐ
ܟ݁ܪܺܝܗ
ܘܡܶܠܬ݂ܶܗ
ܫܺܝܛܳܐ܂</div>
<div type="v" n="11">ܐܶܠܳܐ
ܗܳܕ݂ܶܐ
ܢܶܬ݂ܪܰܥܶܐ ܡܰܢ
ܕ݁ܗܳܟ݂ܰܢܳܐ
ܐܳܡܰܪ
ܕ݁ܰܐܝܟ݁ܰܢܳܐ
ܕ݁ܺܐܝܬ݂ܰܝܢ
ܒ݁ܡܶܠܬ݂ܳܐ
ܕ݁ܶܐܓ݁ܰܪܬ݁ܰܢ
ܟ݁ܰܕ݂
ܪܰܚܺܝܩܺܝܢܰܢ
ܗܳܟ݂ܰܢܳܐ
ܐܺܝܬ݂ܰܝܢ ܐܳܦ݂
ܡܳܐ
ܕ݁ܩܰܪܺܝܒ݂ܺܝܢܰܢ
ܒ݁ܰܥܒ݂ܳܕ݂ܳܐ܂</div>
<div type="v" n="12">ܠܳܐ ܓ݁ܶܝܪ
ܡܰܡܪܚܺܝܢܰܢ
ܕ݁ܢܶܚܫܽܘܒ݂
ܐܰܘ
ܕ݁ܰܢܦ݂ܰܚܶܡ
ܢܰܦ݂ܫܰܢ ܥܰܡ
ܗܳܢܽܘܢ
ܕ݁ܰܡܫܰܒ݂ܗܪܺܝܢ
ܢܰܦ݂ܫܗܽܘܢ
ܐܶܠܳܐ ܡܶܛܽܠ
ܕ݁ܗܶܢܽܘܢ
ܒ݁ܗܽܘܢ ܠܗܽܘܢ
ܡܦ݂ܰܚܡܺܝܢ ܠܳܐ
ܡܶܣܬ݁ܰܟ݁ܠܺܝܢ܂</div>
<div type="v" n="13">ܚܢܰܢ
ܕ݁ܶܝܢ ܠܳܐ
ܡܶܫܬ݁ܰܒ݂ܗܪܺܝܢܰܢ
ܝܰܬ݁ܺܝܪ ܡܶܢ
ܡܫܽܘܚܬ݂ܰܢ
ܐܶܠܳܐ
ܒ݁ܰܡܫܽܘܚܬ݂ܳܐ
ܕ݁ܰܬ݂ܚܽܘܡܳܐ
ܕ݁ܰܦ݂ܠܰܓ݂ ܠܰܢ
ܐܰܠܳܗܳܐ
ܕ݁ܢܶܡܛܶܐ ܐܳܦ݂
ܥܕ݂ܰܡܳܐ
ܠܘܳܬ݂ܟ݂ܽܘܢ܂</div>
<div type="v" n="14">ܠܳܐ ܗ݈ܘܳܐ
ܓ݁ܶܝܪ ܐܰܝܟ݂
ܕ݁ܠܳܐ
ܡܶܬ݂ܡܰܛܶܝܢܰܢ
ܠܘܳܬ݂ܟ݂ܽܘܢ
ܡܳܬ݂ܚܺܝܢܰܢ
ܢܰܦ݂ܫܰܢ
ܥܕ݂ܰܡܳܐ ܓ݁ܶܝܪ
ܠܘܳܬ݂ܟ݂ܽܘܢ
ܡܰܛܺܝܢ
ܒ݁ܰܣܒ݂ܰܪܬ݂ܶܗ
ܕ݁ܰܡܫܺܝܚܳܐ܂</div>
<div type="v" n="15">ܘܠܳܐ
ܡܶܫܬ݁ܰܒ݂ܗܪܺܝܢܰܢ
ܠܒ݂ܰܪ ܡܶܢ
ܡܫܽܘܚܬ݂ܰܢ
ܒ݁ܥܰܡܠܳܐ
ܕ݁ܰܐ݈ܚܪܳܢܶܐ
ܐܶܠܳܐ ܐܺܝܬ݂
ܠܰܢ ܣܰܒ݂ܪܳܐ
ܕ݁ܟ݂ܰܕ݂
ܪܳܒ݂ܝܳܐ
ܗܰܝܡܳܢܽܘܬ݂ܟ݂ܽܘܢ
ܒ݁ܟ݂ܽܘܢ
ܢܶܬ݂ܪܰܘܪܰܒ݂
ܐܰܝܟ݂
ܡܫܽܘܚܬ݂ܰܢ
ܘܢܶܬ݂ܝܰܬ݁ܰܪ܂</div>
<div type="v" n="16">ܐܳܦ݂ ܠܗܰܠ
ܡܶܢܟ݂ܽܘܢ
ܠܰܡܣܰܒ݁ܳܪܽܘ
ܠܳܐ
ܒ݁ܰܡܫܽܘܚܬ݂ܳܐ
ܕ݁ܰܐ݈ܚܪܳܢܶܐ
ܒ݁ܰܐܝܠܶܝܢ
ܕ݁ܡܰܬ݂ܩܢܳܢ
ܢܶܫܬ݁ܰܒ݂ܗܰܪ܂</div>
<div type="v" n="17">ܗܰܘ ܕ݁ܶܝܢ
ܕ݁ܡܶܫܬ݁ܰܒ݂ܗܰܪ
ܒ݁ܡܳܪܝܳܐ
ܢܶܫܬ݁ܰܒ݂ܗܰܪ܂</div>
<div type="v" n="18">ܠܳܐ ܗ݈ܘܳܐ
ܓ݁ܶܝܪ ܡܰܢ
ܕ݁ܢܰܦ݂ܫܶܗ
ܡܫܰܒ݁ܰܚ ܗܰܘ
ܗ݈ܽܘ ܒ݁ܩܶܐ
ܐܶܠܳܐ ܡܰܢ
ܕ݁ܡܳܪܝܳܐ
ܢܫܰܒ݁ܚܺܝܘܗ݈ܝ܂</div>
</div>
<div type="ch" n="11">
<div type="title" n="title"> ܀
ܕܩܘܪ̈ܢܬܝܐ
ܕܬܪ̈ܬܝܢ ܝܐܐ </div>
<div type="v" n="1">ܐܶܫܬ݁ܽܘܦ݂
ܕ݁ܶܝܢ
ܡܣܰܝܒ݁ܪܺܝܢ
ܗ݈ܘܰܝܬ݁ܽܘܢ
ܠܺܝ ܩܰܠܺܝܠ
ܕ݁ܶܐܡܰܠܶܠ
ܦ݁ܰܟ݁ܺܝܗܳܐܝܺܬ݂
ܐܶܠܳܐ ܐܳܦ݂
ܡܣܰܝܒ݁ܪܺܝܢ
ܐܢ݈ܬ݁ܽܘܢ ܗ݈ܽܘ
ܠܺܝ܂</div>
<div type="v" n="2">ܛܳܐܶܢ
ܐ݈ܢܳܐ ܓ݁ܶܝܪ
ܒ݁ܟ݂ܽܘܢ
ܒ݁ܰܛܢܳܢܳܐ
ܕ݁ܰܐܠܳܗܳܐ
ܡܟ݂ܰܪܬ݁ܟ݂ܽܘܢ
ܓ݁ܶܝܪ
ܠܓ݂ܰܒ݂ܪܳܐ
ܚܰܕ݂
ܒ݁ܬ݂ܽܘܠܬ݁ܳܐ
ܕ݁ܟ݂ܺܝܬ݂ܳܐ
ܕ݁ܶܐܩܰܪܶܒ݂
ܠܰܡܫܺܝܚܳܐ܂</div>
<div type="v" n="3">ܕ݁ܳܚܶܠ
ܐ݈ܢܳܐ ܕ݁ܶܝܢ
ܕ݁ܰܠܡܳܐ ܐܰܝܟ݂
ܕ݁ܰܐܛܥܺܝ
ܚܶܘܝܳܐ ܠܚܰܘܳܐ
ܒ݁ܰܢܟ݂ܺܝܠܽܘܬ݂ܶܗ
ܗܳܟ݂ܰܢܳܐ
ܢܶܬ݂ܚܰܒ݁ܠܽܘܢ
ܪܶܥܝܳܢܰܝܟ݁ܽܘܢ
ܡܶܢ
ܦ݁ܫܺܝܛܽܘܬ݂ܳܐ
ܕ݁ܰܠܘܳܬ݂
ܡܫܺܝܚܳܐ܂</div>
<div type="v" n="4">ܐܶܢ ܓ݁ܶܝܪ
ܗܰܘ ܕ݁ܶܐܬ݂ܳܐ
ܠܘܳܬ݂ܟ݂ܽܘܢ
ܐ݈ܚܪܺܢܳܐ
ܝܶܫܽܘܥ
ܐܰܟ݂ܪܶܙ
ܠܟ݂ܽܘܢ ܐܰܝܢܳܐ
ܕ݁ܰܚܢܰܢ ܠܳܐ
ܐܰܟ݂ܪܶܙܢ ܐܰܘ
ܪܽܘܚܳܐ
ܐ݈ܚܪܺܬ݂ܳܐ
ܢܣܰܒ݂ܬ݁ܽܘܢ
ܐܰܝܕ݂ܳܐ ܕ݁ܠܳܐ
ܢܣܰܒ݂ܬ݁ܽܘܢ
ܐܰܘ ܣܒ݂ܰܪܬ݂ܳܐ
ܐ݈ܚܪܺܬ݂ܳܐ
ܐܰܝܕ݂ܳܐ ܕ݁ܠܳܐ
ܩܰܒ݁ܶܠܬ݁ܽܘܢ
ܫܰܦ݁ܺܝܪ
ܡܶܬ݁ܛܦ݁ܺܝܣܺܝܢ
ܗ݈ܘܰܝܬ݁ܽܘܢ܂</div>
<div type="v" n="5">ܪܳܢܶܐ
ܐ݈ܢܳܐ ܓ݁ܶܝܪ
ܕ݁ܡܶܕ݁ܶܡ ܠܳܐ
ܒ݁ܰܨܪܶܬ݂ ܡܶܢ
ܫܠܺܝܚܶܐ
ܐܰܝܠܶܝܢ
ܕ݁ܛܳܒ݂
ܡܝܰܬ݁ܪܺܝܢ܂</div>
<div type="v" n="6">ܐܳܦ݂ܶܢ
ܓ݁ܶܝܪ ܒ݁ܽܘܪܳܐ
ܐ݈ܢܳܐ
ܒ݁ܡܶܠܰܬ݂ܝ
ܐܶܠܳܐ ܠܳܐ
ܒ݁ܺܝܕ݂ܰܥܬ݂ܝ
ܐܶܠܳܐ
ܒ݁ܟ݂ܽܠܡܶܕ݁ܶܡ
ܐܶܬ݂ܓ݁ܠܺܝܢ
ܠܘܳܬ݂ܟ݂ܽܘܢ܂</div>
<div type="v" n="7">ܐܰܘ
ܕ݁ܰܠܡܳܐ
ܡܰܣܟ݁ܳܠܽܘ
ܐܰܣܟ݁ܠܶܬ݂
ܕ݁ܡܰܟ݁ܟ݂ܶܬ݂
ܢܰܦ݂ܫܝ
ܕ݁ܰܐܢ݈ܬ݁ܽܘܢ
ܬ݁ܶܬ݁ܪܺܝܡܽܘܢ
ܘܡܰܓ݁ܳܢ
ܐܰܟ݂ܪܙܶܬ݂
ܠܟ݂ܽܘܢ
ܣܒ݂ܰܪܬ݂ܶܗ
ܕ݁ܰܐܠܳܗܳܐ܂</div>
<div type="v" n="8">ܘܥܺܕ݂ܳܬ݂ܳܐ
ܐ݈ܚܪܳܢܝܳܬ݂ܳܐ
ܚܰܠܨܶܬ݂
ܘܢܶܣܒ݁ܶܬ݂
ܢܰܦ݂ܩܳܬ݂ܳܐ
ܠܬ݂ܶܫܡܶܫܬ݁ܳܐ
ܕ݁ܺܝܠܟ݂ܽܘܢ܂</div>
<div type="v" n="9">ܘܟ݂ܰܕ݂
ܐܶܬ݂ܺܝܬ݂
ܨܶܐܕ݂ܰܝܟ݁ܽܘܢ
ܘܰܚܣܰܪ ܠܺܝ
ܠܳܐ ܝܶܩܪܶܬ݂
ܥܰܠ ܐ݈ܢܳܫ
ܡܶܢܟ݂ܽܘܢ
ܣܢܺܝܩܽܘܬ݂ܝ
ܓ݁ܶܝܪ ܡܰܠܺܝܘ
ܐܰܚܶܐ
ܕ݁ܶܐܬ݂ܰܘ ܡܶܢ
ܡܰܩܶܕ݂ܳܘܢܳܝܶܐ
ܘܰܒ݂ܟ݂ܽܠ
ܡܶܕ݁ܶܡ
ܢܶܛܪܶܬ݂
ܢܰܦ݂ܫܝ ܘܢܳܛܰܪ
ܐ݈ܢܳܐ ܕ݁ܠܳܐ
ܐܺܩܰܪ
ܥܠܰܝܟ݁ܽܘܢ܂</div>
<div type="v" n="10">ܐܺܝܬ݂ܰܘܗ݈ܝ
ܒ݁ܺܝ ܫܪܳܪܶܗ
ܕ݁ܰܡܫܺܝܚܳܐ
ܕ݁ܗܳܢܳܐ
ܫܽܘܒ݂ܗܳܪܳܐ
ܠܳܐ
ܢܶܬ݂ܒ݁ܰܛܰܠ
ܒ݁ܺܝ
ܒ݁ܰܐܬ݂ܪܰܘܳܬ݂ܳܐ
ܕ݁ܰܐܟ݂ܰܐܺܝܰܐ܂</div>
<div type="v" n="11">ܠܡܳܢܳܐ
ܡܶܛܽܠ ܕ݁ܠܳܐ
ܡܰܚܶܒ݂ ܐ݈ܢܳܐ
ܠܟ݂ܽܘܢ
ܐܰܠܳܗܳܐ ܗܽܘ
ܝܳܕ݂ܰܥ܂</div>
<div type="v" n="12">ܐܶܠܳܐ
ܗܳܕ݂ܶܐ
ܕ݁ܥܳܒ݂ܶܕ݂
ܐ݈ܢܳܐ ܐܳܦ݂
ܐܶܥܒ݁ܶܕ݂
ܕ݁ܶܐܦ݂ܣܽܘܩ
ܗ݈ܽܘ
ܥܶܠܰܬ݂ܗܽܘܢ
ܕ݁ܰܐܝܠܶܝܢ
ܕ݁ܒ݂ܳܥܶܝܢ
ܥܶܠܬ݂ܳܐ
ܕ݁ܰܒ݂ܗܰܘ
ܡܶܕ݁ܶܡ
ܕ݁ܡܶܫܬ݁ܰܒ݂ܗܪܺܝܢ
ܢܶܫܬ݁ܰܟ݂ܚܽܘܢ
ܐܰܟ݂ܘܳܬ݂ܰܢ܂</div>
<div type="v" n="13">ܐܺܝܬ݂ܰܝܗܽܘܢ
ܓ݁ܶܝܪ ܗܳܠܶܝܢ
ܫܠܺܝܚܶܐ
ܕ݁ܰܓ݁ܳܠܶܐ
ܘܦ݂ܳܥܠܶܐ
ܢܟ݂ܺܝܠܶܐ
ܘܰܡܕ݂ܰܡܶܝܢ
ܢܰܦ݂ܫܗܽܘܢ
ܠܰܫܠܺܝܚܶܐ
ܕ݁ܰܡܫܺܝܚܳܐ܂</div>
<div type="v" n="14">ܘܠܰܝܬ݁
ܠܡܶܬ݁ܕ݁ܰܡܳܪܽܘ
ܒ݁ܗܳܕ݂ܶܐ ܐܶܢ
ܗܽܘ ܓ݁ܶܝܪ
ܕ݁ܣܳܛܳܢܳܐ
ܡܶܬ݁ܕ݁ܰܡܶܐ
ܒ݁ܡܰܠܰܐܟ݂ܳܐ
ܕ݁ܢܽܘܗܪܳܐ܂</div>
<div type="v" n="15">ܠܳܐ ܗܘܳܬ݂
ܪܰܒ݁ܳܐ
ܨܒ݂ܽܘܬ݂ܳܐ ܐܶܢ
ܐܳܦ݂
ܡܫܰܡܫܳܢܰܘܗ݈ܝ
ܡܶܬ݁ܕ݁ܰܡܶܝܢ
ܒ݁ܰܡܫܰܡܫܳܢܶܐ
ܕ݁ܙܰܕ݁ܺܝܩܽܘܬ݂ܳܐ
ܗܳܢܽܘܢ
ܕ݁ܚܰܪܬ݂ܗܽܘܢ
ܬ݁ܶܗܘܶܐ ܐܰܝܟ݂
ܥܒ݂ܳܕ݂ܰܝܗܽܘܢ܂</div>
<div type="v" n="16">ܬ݁ܽܘܒ݂
ܕ݁ܶܝܢ ܐܳܡܰܪ
ܐ݈ܢܳܐ ܠܡܳܐ
ܐ݈ܢܳܫ ܢܰܣܒ݁ܰܪ
ܥܠܰܝ ܐܰܝܟ݂
ܕ݁ܣܰܟ݂ܠܳܐ
ܐ݈ܢܳܐ ܘܶܐܢ
ܠܳܐ ܐܳܦ݂ܶܢ
ܐܰܝܟ݂ ܣܰܟ݂ܠܳܐ
ܩܰܒ݁ܠܽܘܢܝ
ܕ݁ܳܐܦ݂ ܐܶܢܳܐ
ܩܰܠܺܝܠ
ܐܶܫܬ݁ܰܒ݂ܗܰܪ܂</div>
<div type="v" n="17">ܡܶܕ݁ܶܡ
ܕ݁ܰܡܡܰܠܶܠ
ܐ݈ܢܳܐ ܠܳܐ
ܗ݈ܘܳܐ ܒ݁ܡܳܪܰܢ
ܡܡܰܠܶܠ ܐ݈ܢܳܐ
ܐܶܠܳܐ ܐܰܝܟ݂
ܕ݁ܰܒ݂ܦ݂ܰܟ݁ܺܝܗܽܘܬ݂ܳܐ
ܒ݁ܗܳܕ݂ܶܐ
ܕ݁ܽܘܟ݁ܬ݂ܳܐ
ܕ݁ܫܽܘܒ݂ܗܳܪܳܐ܂</div>
<div type="v" n="18">ܡܶܛܽܠ
ܕ݁ܣܰܓ݁ܺܝܶܐܐ
ܡܶܫܬ݁ܰܒ݂ܗܪܺܝܢ
ܒ݁ܒ݂ܶܣܪܳܐ
ܐܳܦ݂ ܐܶܢܳܐ
ܐܶܫܬ݁ܰܒ݂ܗܰܪ܂</div>
<div type="v" n="19">ܡܢܳܚܺܝܢ
ܐܢ݈ܬ݁ܽܘܢ ܗ݈ܽܘ
ܓ݁ܶܝܪ
ܠܡܶܫܬ݁ܡܳܥܽܘ
ܠܚܰܣܺܝܪܰܝ
ܪܶܥܝܳܢܳܐ
ܟ݁ܰܕ݂
ܐܰܢ݈ܬ݁ܽܘܢ
ܚܰܟ݁ܺܝܡܶܐ
ܐܢ݈ܬ݁ܽܘܢ܂</div>
<div type="v" n="20">ܘܡܶܬ݁ܕ݁ܢܶܝܢ
ܐܢ݈ܬ݁ܽܘܢ ܠܡܰܢ
ܕ݁ܰܡܫܰܥܒ݁ܶܕ݂
ܠܟ݂ܽܘܢ ܘܰܠܡܰܢ
ܕ݁ܳܐܟ݂ܶܠ
ܠܟ݂ܽܘܢ ܘܰܠܡܰܢ
ܕ݁ܢܳܣܶܒ݂
ܡܶܢܟ݂ܽܘܢ
ܘܰܠܡܰܢ
ܕ݁ܡܶܬ݁ܪܺܝܡ
ܥܠܰܝܟ݁ܽܘܢ
ܘܰܠܡܰܢ
ܕ݁ܡܳܚܶܐ
ܠܟ݂ܽܘܢ ܥܰܠ
ܐܰܦ݁ܰܝܟ݁ܽܘܢ܂</div>
<div type="v" n="21">ܐܰܝܟ݂
ܕ݁ܰܒ݂ܨܰܥܪܳܐ
ܐܳܡܰܪ ܐ݈ܢܳܐ
ܐܰܝܟ݂ ܗܰܘ
ܕ݁ܰܚܢܰܢ
ܡܚܺܝܠܺܝܢܰܢ
ܗ݈ܽܘ
ܒ݁ܚܰܣܺܝܪܽܘܬ݂
ܪܶܥܝܳܢܳܐ
ܐܳܡܰܪ ܐ݈ܢܳܐ
ܕ݁ܰܒ݂ܟ݂ܽܠܡܶܕ݁ܶܡ
ܕ݁ܡܰܡܪܰܚ
ܐ݈ܢܳܫ ܐܳܦ݂
ܐܶܢܳܐ ܡܰܡܪܰܚ
ܐ݈ܢܳܐ܂</div>
<div type="v" n="22">ܐܶܢ
ܥܶܒ݂ܪܳܝܶܐ
ܐܶܢܽܘܢ ܐܳܦ݂
ܐܶܢܳܐ ܐܶܢ
ܐܺܝܣܪܰܠܳܝܶܐ
ܐܶܢܽܘܢ ܐܳܦ݂
ܐܶܢܳܐ ܐܶܢ
ܙܰܪܥܶܗ ܐܶܢܽܘܢ
ܕ݁ܰܐܒ݂ܪܳܗܳܡ
ܐܳܦ݂ ܐܶܢܳܐ܂</div>
<div type="v" n="23">ܐܶܢ
ܡܫܰܡܫܳܢܶܐ
ܐܶܢܽܘܢ
ܕ݁ܰܡܫܺܝܚܳܐ
ܒ݁ܚܰܣܺܝܪܽܘܬ݂
ܪܶܥܝܳܢܳܐ
ܐܳܡܰܪ ܐ݈ܢܳܐ
ܕ݁ܝܰܬ݁ܺܝܪ
ܡܶܢܗܽܘܢ ܐܶܢܳܐ
ܒ݁ܠܶܐܘܽܬ݂ܳܐ
ܝܰܬ݁ܺܝܪ
ܡܶܢܗܽܘܢ
ܒ݁ܡܰܚܘܳܬ݂ܳܐ
ܝܰܬ݁ܺܝܪ
ܡܶܢܗܽܘܢ
ܒ݁ܰܐܣܽܘܪܶܐ
ܝܰܬ݁ܺܝܪ
ܡܶܢܗܽܘܢ
ܒ݁ܡܰܘܬ݁ܶܐ
ܙܰܒ݂ܢܺܝܢ
ܣܰܓ݁ܺܝܳܐܢ܂</div>
<div type="v" n="24">ܡܶܢ
ܝܺܗܽܘܕ݂ܳܝܶܐ
ܚܰܡܶܫ
ܙܰܒ݂ܢܺܝܢ
ܐܰܪܒ݁ܥܺܝܢ
ܐܰܪܒ݁ܥܺܝܢ
ܚܰܣܺܝܪ ܚܕ݂ܳܐ
ܒ݁ܶܠܥܶܬ݂܂</div>
<div type="v" n="25">ܬ݁ܠܳܬ݂
ܙܰܒ݂ܢܺܝܢ
ܒ݁ܫܰܒ݂ܛܶܐ
ܐܶܬ݂ܢܰܓ݁ܕ݂ܶܬ݂
ܚܕ݂ܳܐ ܙܒ݂ܰܢ
ܐܶܬ݂ܪܰܓ݂ܡܶܬ݂
ܬ݁ܠܳܬ݂
ܙܰܒ݂ܢܺܝܢ
ܗܘܺܝܬ݂
ܢܽܘܘܳܓ݂ܳܐ
ܐܺܝܡܳܡܳܐ
ܘܠܺܠܝܳܐ ܕ݁ܠܳܐ
ܣܦ݂ܺܝܢ݈ܬ݁ܳܐ
ܒ݁ܝܰܡܳܐ
ܗܘܺܝܬ݂܂</div>
<div type="v" n="26">ܒ݁ܽܐܘܪܚܳܬ݂ܳܐ
ܣܰܓ݁ܺܝܳܐܬ݂ܳܐ
ܒ݁ܩܽܢܕ݂ܺܝܢܳܘܣ
ܕ݁ܢܰܗܪܰܘܳܬ݂ܳܐ
ܒ݁ܩܽܢܕ݂ܺܝܢܳܘܣ
ܕ݁ܓ݂ܰܝܳܣܶܐ
ܒ݁ܩܽܢܕ݂ܺܝܢܳܘܣ
ܕ݁ܡܶܢ ܛܽܘܗܡܝ
ܒ݁ܩܽܢܕ݂ܺܝܢܳܘܣ
ܕ݁ܡܶܢ ܥܰܡ݈ܡܶܐ
ܒ݁ܩܽܢܕ݂ܺܝܢܳܘܣ
ܗܘܺܝܬ݂
ܒ݁ܰܡܕ݂ܺܝܢܳܬ݂ܳܐ
ܒ݁ܩܽܢܕ݂ܺܝܢܳܘܣ
ܗܘܺܝܬ݂
ܒ݁ܚܽܘܪܒ݁ܳܐ
ܒ݁ܩܽܢܕ݂ܺܝܢܳܘܣ
ܒ݁ܝܰܡܳܐ
ܒ݁ܩܽܢܕ݂ܺܝܢܳܘܣ
ܕ݁ܡܶܢ ܐܰܚܶܐ
ܕ݁ܰܓ݁ܳܠܶܐ܂</div>
<div type="v" n="27">ܒ݁ܥܰܡܠܳܐ
ܘܰܒ݂ܠܶܐܘܽܬ݂ܳܐ
ܒ݁ܫܰܗܪܳܐ
ܣܰܓ݁ܺܝܳܐܐ
ܒ݁ܟ݂ܰܦ݂ܢܳܐ
ܘܰܒ݂ܨܰܗܝܳܐ
ܒ݁ܨܰܘܡܳܐ
ܣܰܓ݁ܺܝܳܐܐ
ܒ݁ܥܰܪܝܳܐ
ܘܰܒ݂ܥܰܪܛܶܠܳܝܽܘܬ݂ܳܐ܂</div>
<div type="v" n="28">ܣܛܰܪ ܡܶܢ
ܝܰܬ݁ܺܝܪܳܬ݂ܳܐ
ܘܰܟ݂ܢܽܘܫܝܳܐ
ܕ݁ܰܥܠܰܝ
ܕ݁ܟ݂ܽܠܝܽܘܡ
ܘܨܶܦ݂ܬ݂ܝ
ܕ݁ܥܰܠ ܐܰܦ݁ܰܝ
ܟ݁ܽܠܗܶܝܢ
ܥܺܕ݂ܳܬ݂ܳܐ܂</div>
<div type="v" n="29">ܡܰܢܽܘ
ܡܶܬ݂ܟ݁ܪܰܗ
ܘܠܳܐ ܐܶܢܳܐ
ܡܶܬ݂ܟ݁ܪܰܗ
ܐ݈ܢܳܐ ܡܰܢܽܘ
ܡܶܬ݂ܟ݁ܫܶܠ
ܘܠܳܐ ܐܶܢܳܐ
ܝܳܩܶܕ݂
ܐ݈ܢܳܐ܂</div>
<div type="v" n="30">ܐܶܢ
ܠܡܶܫܬ݁ܰܒ݂ܗܳܪܽܘ
ܘܳܠܶܐ
ܒ݁ܟ݂ܽܘܪܗܳܢܰܝ
ܐܶܫܬ݁ܰܒ݂ܗܰܪ܂</div>
<div type="v" n="31">ܝܳܕ݂ܰܥ
ܗ݈ܽܘ ܐܰܠܳܗܳܐ
ܐܰܒ݂ܽܘܗ݈ܝ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ
ܡܒ݂ܰܪܟ݂ܳܐ
ܕ݁ܰܠܥܳܠܰܡ
ܥܳܠܡܺܝܢ ܕ݁ܠܳܐ
ܡܟ݂ܰܕ݁ܶܒ݂
ܐ݈ܢܳܐ܂</div>
<div type="v" n="32">ܒ݁ܕ݂ܰܪܡܣܽܘܩ
ܪܰܒ݁ ܚܰܝܠܳܐ
ܕ݁ܰܐܪܶܛܳܘܣ
ܡܰܠܟ݁ܳܐ ܢܳܛܰܪ
ܗ݈ܘܳܐ
ܡܕ݂ܺܝܢ݈ܬ݁ܳܐ
ܕ݁ܕ݂ܰܪܡܽܘܣܩܳܝܶܐ
ܠܡܶܐܚܕ݁ܰܢܝ܂</div>
<div type="v" n="33">ܘܡܶܢ
ܟ݁ܰܘܬ݂ܳܐ
ܒ݁ܰܣܪܺܝܓ݂ܬ݁ܳܐ
ܫܰܒ݁ܽܘܢܝ ܡܶܢ
ܫܽܘܪܳܐ
ܘܶܐܬ݂ܦ݁ܰܠܛܶܬ݂
ܡܶܢ
ܐܺܝܕ݂ܰܘܗ݈ܝ܂</div>
</div>
<div type="ch" n="12">
<div type="title" n="title"> ܀
ܕܩܘܪ̈ܢܬܝܐ
ܕܬܪ̈ܬܝܢ ܝܒܒ </div>
<div type="v" n="1">ܠܡܶܫܬ݁ܰܒ݂ܗܳܪܽܘ
ܘܳܠܶܐ ܐܶܠܳܐ
ܠܳܐ ܦ݁ܰܩܳܚ
ܐܳܬ݂ܶܐ ܐ݈ܢܳܐ
ܠܺܝ ܓ݁ܶܝܪ
ܠܚܶܙܘܳܢܶܐ
ܘܰܠܓ݂ܶܠܝܳܢܰܘܗ݈ܝ
ܕ݁ܡܳܪܰܢ܂</div>
<div type="v" n="2">ܝܳܕ݂ܰܥܢܳܐ
ܓ݁ܰܒ݂ܪܳܐ
ܒ݁ܰܡܫܺܝܚܳܐ
ܡܶܢ ܩܕ݂ܳܡ
ܐܰܪܒ݁ܰܥܶܣܪܶܐ
ܫܢܺܝܢ ܐܶܢ
ܒ݁ܰܦ݂ܓ݂ܰܪ
ܕ݁ܶܝܢ ܘܶܐܢ
ܕ݁ܠܳܐ ܦ݁ܓ݂ܰܪ
ܠܳܐ ܝܳܕ݂ܰܥ
ܐ݈ܢܳܐ ܐܰܠܳܗܳܐ
ܗܽܘ ܝܳܕ݂ܰܥ
ܕ݁ܶܐܬ݂ܚܛܶܦ݂
ܗܽܘ ܗܳܢܳܐ
ܥܕ݂ܰܡܳܐ
ܫܡܰܝܳܐ
ܕ݁ܰܬ݂ܠܳܬ݂ܳܐ܂</div>
<div type="v" n="3">ܘܝܳܕ݂ܰܥ
ܐ݈ܢܳܐ ܠܶܗ
ܠܗܳܢܳܐ
ܒ݁ܰܪܢܳܫܳܐ ܐܶܢ
ܒ݁ܰܦ݂ܓ݂ܰܪ
ܕ݁ܶܝܢ ܘܶܐܢ
ܕ݁ܠܳܐ ܦ݁ܓ݂ܰܪ
ܠܳܐ ܝܳܕ݂ܰܥ
ܐ݈ܢܳܐ ܐܰܠܳܗܳܐ
ܗܽܘ ܝܳܕ݂ܰܥ܂</div>
<div type="v" n="4">ܕ݁ܶܐܬ݂ܚܛܶܦ݂
ܠܦ݂ܰܪܕ݁ܰܝܣܳܐ
ܘܰܫܡܰܥ ܡܶܠܶܐ
ܕ݁ܠܳܐ
ܡܶܬ݂ܡܰܠܠܳܢ
ܐܰܝܠܶܝܢ ܕ݁ܠܳܐ
ܫܰܠܺܝܛ
ܠܒ݂ܰܪܢܳܫܳܐ
ܠܰܡܡܰܠܳܠܽܘ
ܐܶܢܶܝܢ܂</div>
<div type="v" n="5">ܥܰܠ ܗܳܢܳܐ
ܐܶܫܬ݁ܰܒ݂ܗܰܪ
ܥܰܠ ܢܰܦ݂ܫܝ
ܕ݁ܶܝܢ ܠܳܐ
ܐܶܫܬ݁ܰܒ݂ܗܰܪ
ܐܶܠܳܐ ܐܶܢ
ܒ݁ܟ݂ܽܘܪܗܳܢܶܐ܂</div>
<div type="v" n="6">ܐܶܢ
ܐܶܨܒ݁ܶܐ ܓ݁ܶܝܪ
ܕ݁ܶܐܫܬ݁ܰܒ݂ܗܰܪ
ܠܳܐ ܗܳܘܶܐ
ܐ݈ܢܳܐ ܫܳܛܝܳܐ
ܫܪܳܪܳܐ ܗܽܘ
ܓ݁ܶܝܪ ܐܳܡܰܪ
ܐ݈ܢܳܐ
ܚܳܐܶܣܢܳܐ
ܕ݁ܶܝܢ ܕ݁ܰܠܡܳܐ
ܐ݈ܢܳܫ
ܢܶܬ݂ܪܰܥܶܐ
ܥܠܰܝ ܝܰܬ݁ܺܝܪ
ܡܶܢ ܡܳܐ
ܕ݁ܚܳܙܶܐ ܠܺܝ
ܘܰܕ݂ܫܳܡܰܥ
ܡܶܢܝ܂</div>
<div type="v" n="7">ܘܰܕ݂ܠܳܐ
ܐܶܬ݁ܪܺܝܡ
ܒ݁ܝܰܬ݁ܺܝܪܽܘܬ݂ܳܐ
ܕ݁ܓ݂ܶܠܝܳܢܶܐ
ܐܶܫܬ݁ܠܶܡ ܠܺܝ
ܫܦ݂ܳܝܳܐ
ܠܒ݂ܶܣܪܝ
ܡܰܠܰܐܟ݂ܶܗ
ܕ݁ܣܳܛܳܢܳܐ
ܕ݁ܢܶܗܘܶܐ
ܡܩܰܦ݁ܰܚ ܠܺܝ
ܕ݁ܠܳܐ
ܐܶܬ݁ܪܺܝܡ܂</div>
<div type="v" n="8">ܘܥܰܠ ܗܳܢܳܐ
ܬ݁ܠܳܬ݂
ܙܰܒ݂ܢܺܝܢ
ܒ݁ܥܺܝܬ݂ ܡܶܢ
ܡܳܪܝ
ܕ݁ܢܰܦ݂ܪܶܩ
ܡܶܢܝ܂</div>
<div type="v" n="9">ܘܶܐܡܰܪ ܠܺܝ
ܣܳܦ݂ܩܳܐ ܠܳܟ݂
ܛܰܝܒ݁ܽܘܬ݂ܝ
ܚܰܝܠܝ ܓ݁ܶܝܪ
ܒ݁ܰܟ݂ܪܺܝܗܽܘܬ݂ܳܐ
ܗܽܘ ܡܶܬ݂ܓ݁ܡܰܪ
ܚܳܕ݂ܝܳܐܝܺܬ݂
ܗܳܟ݂ܺܝܠ
ܐܶܫܬ݁ܰܒ݂ܗܰܪ
ܒ݁ܟ݂ܽܘܪܗܳܢܰܝ
ܕ݁ܢܰܓ݁ܶܢ ܥܠܰܝ
ܚܰܝܠܶܗ
ܕ݁ܰܡܫܺܝܚܳܐ܂</div>
<div type="v" n="10">ܡܶܛܽܠ
ܗܳܢܳܐ ܨܳܒ݂ܶܐ
ܐ݈ܢܳܐ
ܒ݁ܟ݂ܽܘܪܗܳܢܶܐ
ܒ݁ܨܰܥܪܳܐ
ܒ݁ܽܐܘܠܨܳܢܶܐ
ܒ݁ܰܪܕ݂ܽܘܦ݂ܝܳܐ
ܒ݁ܰܚܒ݂ܽܘܫܝܳܐ
ܕ݁ܥܰܠ ܐܰܦ݁ܰܝ
ܡܫܺܝܚܳܐ
ܐܶܡܰܬ݂ܝ
ܕ݁ܰܟ݂ܪܺܝܗ
ܐ݈ܢܳܐ ܓ݁ܶܝܪ
ܗܳܝܕ݁ܶܝܢ ܗ݈ܽܘ
ܚܰܝܠܬ݂ܳܢ
ܐ݈ܢܳܐ܂</div>
<div type="v" n="11">ܗܳܐ
ܗ݈ܘܺܝܬ݂
ܚܰܣܺܝܪ
ܪܶܥܝܳܢܳܐ
ܒ݁ܫܽܘܒ݂ܗܳܪܝ
ܕ݁ܰܐܢ݈ܬ݁ܽܘܢ
ܐܶܠܰܨܬ݁ܽܘܢܳܢܝ
ܚܰܝܳܒ݂ܺܝܢ
ܗ݈ܘܰܝܬ݁ܽܘܢ
ܓ݁ܶܝܪ
ܕ݁ܰܐܢ݈ܬ݁ܽܘܢ
ܬ݁ܰܣܗܕ݂ܽܘܢ
ܥܠܰܝ ܡܶܛܽܠ
ܕ݁ܠܳܐ
ܒ݁ܰܨܪܶܬ݂
ܡܶܕ݁ܶܡ ܡܶܢ
ܫܠܺܝܚܶܐ
ܐܰܝܠܶܝܢ
ܕ݁ܛܳܒ݂
ܡܝܰܬ݁ܪܺܝܢ
ܘܳܐܦ݂ܶܢ ܠܳܐ
ܗ݈ܘܺܝܬ݂
ܡܶܕ݁ܶܡ܂</div>
<div type="v" n="12">ܐܳܬ݂ܘܳܬ݂ܳܐ
ܕ݁ܰܫܠܺܝܚܶܐ
ܥܶܒ݂ܕ݁ܶܬ݂
ܒ݁ܰܝܢܳܬ݂ܟ݂ܽܘܢ
ܒ݁ܟ݂ܽܠ
ܡܣܰܝܒ݁ܪܳܢܽܘ
ܘܒ݂ܰܓ݂ܒ݂ܰܪܘܳܬ݂ܳܐ
ܘܰܒ݂ܬ݂ܶܕ݂ܡܪܳܬ݂ܳܐ
ܘܰܒ݂ܚܰܝܠܶܐ܂</div>
<div type="v" n="13">ܒ݁ܡܳܢܳܐ
ܓ݁ܶܝܪ
ܐܶܬ݂ܒ݁ܰܨܰܪܬ݁ܽܘܢ
ܡܶܢ ܥܺܕ݂ܳܬ݂ܳܐ
ܐ݈ܚܪܳܢܝܳܬ݂ܳܐ
ܐܶܠܳܐ ܐܶܢ
ܒ݁ܗܳܕ݂ܶܐ
ܕ݁ܶܐܢܳܐ ܠܳܐ
ܝܶܩܪܶܬ݂
ܥܠܰܝܟ݁ܽܘܢ
ܫܒ݂ܽܘܩܘ ܠܺܝ
ܗܳܕ݂ܶܐ
ܣܰܟ݂ܠܽܘܬ݂ܳܐ܂</div>
<div type="v" n="14">ܗܳܐ
ܗܳܕ݂ܶܐ
ܕ݁ܰܬ݂ܠܳܬ݂
ܗ݈ܺܝ ܙܰܒ݂ܢܺܝܢ
ܕ݁ܰܡܛܰܝܰܒ݂
ܐ݈ܢܳܐ
ܕ݁ܺܐܬ݂ܶܐ
ܠܘܳܬ݂ܟ݂ܽܘܢ
ܘܠܳܐ ܐܺܩܰܪ
ܥܠܰܝܟ݁ܽܘܢ
ܡܶܛܽܠ ܕ݁ܠܳܐ
ܒ݁ܳܥܶܐ ܐ݈ܢܳܐ
ܕ݁ܺܝܠܟ݂ܽܘܢ
ܐܶܠܳܐ ܠܟ݂ܽܘܢ
ܠܳܐ ܓ݁ܶܝܪ
ܚܰܝܳܒ݂ܺܝܢ
ܒ݁ܢܰܝܳܐ
ܠܰܡܣܳܡ
ܣܺܝܡܳܬ݂ܳܐ
ܠܰܐܒ݂ܳܗܶܐ
ܐܶܠܳܐ
ܐܰܒ݂ܳܗܶܐ
ܠܰܒ݂ܢܰܝܗܽܘܢ܂</div>
<div type="v" n="15">ܐܶܢܳܐ
ܕ݁ܶܝܢ
ܚܳܕ݂ܝܳܐܝܺܬ݂
ܘܢܰܦ݂ܩܳܬ݂ܳܐ
ܐܰܦ݁ܶܩ ܘܳܐܦ݂
ܩܢܽܘܡܝ ܐܶܬ݁ܶܠ
ܥܰܠ ܐܰܦ݁ܰܝ
ܢܰܦ݂ܫܳܬ݂ܟ݂ܽܘܢ
ܐܳܦ݂ܶܢ ܟ݁ܰܕ݂
ܝܰܬ݁ܺܝܪܳܐܝܺܬ݂
ܡܰܚܶܒ݂ ܐ݈ܢܳܐ
ܠܟ݂ܽܘܢ
ܐܰܢ݈ܬ݁ܽܘܢ
ܒ݁ܨܺܝܪܳܐܝܺܬ݂
ܡܰܚܒ݂ܺܝܢ
ܐܢ݈ܬ݁ܽܘܢ
ܠܺܝ܂</div>
<div type="v" n="16">ܘܰܟ݂ܒ݂ܰܪ
ܐܶܢܳܐ ܠܳܐ
ܝܶܩܪܶܬ݂
ܥܠܰܝܟ݁ܽܘܢ
ܐܶܠܳܐ ܐܰܝܟ݂
ܓ݁ܰܒ݂ܪܳܐ
ܚܳܪܥܳܐ
ܒ݁ܢܶܟ݂ܠܳܐ
ܓ݁ܢܰܒ݂ܬ݁ܟ݂ܽܘܢ܂</div>
<div type="v" n="17">ܠܡܳܐ
ܒ݁ܝܰܕ݂ ܐ݈ܢܳܫ
ܐ݈ܚܪܺܝܢ
ܕ݁ܫܰܕ݁ܪܶܬ݂
ܠܘܳܬ݂ܟ݂ܽܘܢ
ܐܶܬ݂ܝܰܥܢܶܬ݂
ܥܠܰܝܟ݁ܽܘܢ܂</div>
<div type="v" n="18">ܡܶܢ
ܛܺܛܳܘܣ
ܒ݁ܥܺܝܬ݂
ܘܫܰܕ݁ܪܶܬ݂
ܥܰܡܶܗ ܠܰܐܚܶܐ
ܠܡܳܐ ܡܶܕ݁ܶܡ
ܐܶܬ݂ܝܰܥܰܢ
ܥܠܰܝܟ݁ܽܘܢ
ܛܺܛܳܘܣ ܠܰܘ
ܒ݁ܰܚܕ݂ܳܐ
ܪܽܘܚܳܐ
ܗܰܠܶܟ݂ܢ
ܘܰܒ݂ܗܶܝܢ
ܒ݁ܥܶܩܒ݂ܳܬ݂ܳܐ܂</div>
<div type="v" n="19">ܠܡܳܐ
ܬ݁ܽܘܒ݂
ܣܳܒ݂ܪܺܝܢ
ܐܢ݈ܬ݁ܽܘܢ
ܕ݁ܰܠܟ݂ܽܘܢ
ܢܳܦ݂ܩܺܝܢܰܢ
ܪܽܘܚܳܐ ܩܕ݂ܳܡ
ܐܰܠܳܗܳܐ
ܒ݁ܰܡܫܺܝܚܳܐ
ܡܡܰܠܠܺܝܢܰܢ
ܘܟ݂ܽܠܗܶܝܢ
ܚܰܒ݁ܺܝܒ݂ܰܝ
ܡܶܛܽܠ
ܒ݁ܶܢܝܳܢܳܐ ܗܽܘ
ܕ݁ܺܝܠܟ݂ܽܘܢ܂</div>
<div type="v" n="20">ܕ݁ܳܚܶܠ
ܐ݈ܢܳܐ ܓ݁ܶܝܪ
ܕ݁ܰܠܡܳܐ
ܐܺܬ݂ܶܐ
ܠܘܳܬ݂ܟ݂ܽܘܢ
ܘܠܳܐ
ܐܶܫܟ݁ܰܚܟ݂ܽܘܢ
ܐܰܝܟ݂
ܕ݁ܨܳܒ݂ܶܐ
ܐ݈ܢܳܐ
ܘܶܐܫܬ݁ܟ݂ܰܚ
ܠܟ݂ܽܘܢ ܐܳܦ݂
ܐܶܢܳܐ ܐܰܝܟ݂
ܡܳܐ ܕ݁ܠܳܐ
ܨܳܒ݂ܶܝܬ݁ܽܘܢ
ܕ݁ܰܠܡܳܐ
ܚܶܪܝܳܢܳܐ
ܘܰܚܣܳܡܳܐ
ܘܚܶܡܬ݂ܳܐ
ܘܥܶܨܝܳܢܳܐ
ܘܡܶܐܟ݂ܰܠ‌ܩܰܪܨܳܐ
ܘܪܶܛܢܳܐ
ܘܰܚܬ݂ܺܝܪܽܘܬ݂ܳܐ
ܘܰܫܓ݂ܽܘܫܝܳܐ܂</div>
<div type="v" n="21">ܕ݁ܰܠܡܳܐ
ܟ݁ܰܕ݂ ܐܺܬ݂ܶܐ
ܠܘܳܬ݂ܟ݂ܽܘܢ
ܢܡܰܟ݁ܟ݂ܰܢܝ
ܐܰܠܳܗܝ
ܘܶܐܬ݂ܶܐܒ݂ܶܠ
ܥܰܠ ܣܰܓ݁ܺܝܶܐܐ
ܐܰܝܠܶܝܢ
ܕ݁ܰܚܛܰܘ ܘܠܳܐ
ܬ݁ܳܒ݂ܘ ܡܶܢ
ܛܰܢܦ݂ܽܘܬ݂ܳܐ
ܘܡܶܢ
ܙܳܢܝܽܘܬ݂ܳܐ
ܘܡܶܢ
ܦ݁ܰܚܙܽܘܬ݂ܳܐ
ܕ݁ܰܥܒ݂ܰܕ݂ܘ܂</div>
</div>
<div type="ch" n="13">
<div type="title" n="title"> ܀
ܕܩܘܪ̈ܢܬܝܐ
ܕܬܪ̈ܬܝܢ ܝܓܓ </div>
<div type="v" n="1">ܗܳܕ݂ܶܐ
ܕ݁ܰܬ݂ܠܳܬ݂
ܗ݈ܺܝ ܙܰܒ݂ܢܺܝܢ
ܕ݁ܺܐܬ݂ܶܐ
ܐ݈ܢܳܐ
ܠܘܳܬ݂ܟ݂ܽܘܢ
ܕ݁ܥܰܠ ܦ݁ܽܘܡ
ܬ݁ܪܶܝܢ
ܘܰܬ݂ܠܳܬ݂ܳܐ
ܣܳܗܕ݁ܺܝܢ
ܬ݁ܩܽܘܡ ܟ݁ܽܠ
ܡܶܠܳܐ܂</div>
<div type="v" n="2">ܡܶܢ ܩܕ݂ܺܝܡ
ܐܶܡܪܶܬ݂
ܗ݈ܘܺܝܬ݂
ܠܟ݂ܽܘܢ
ܘܬ݂ܽܘܒ݂
ܡܩܰܕ݁ܶܡ ܐ݈ܢܳܐ
ܐܳܡܰܪ ܐ݈ܢܳܐ
ܠܟ݂ܽܘܢ ܐܰܝܟ݂
ܕ݁ܳܐܦ݂
ܬ݁ܰܪܬ݁ܶܝܢ
ܙܰܒ݂ܢܺܝܢ
ܕ݁ܰܗܘܺܝܬ݂
ܠܘܳܬ݂ܟ݂ܽܘܢ
ܐܶܡܪܶܬ݂
ܠܟ݂ܽܘܢ ܘܳܐܦ݂
ܗܳܫܳܐ ܟ݁ܰܕ݂
ܪܰܚܺܝܩ ܐ݈ܢܳܐ
ܟ݁ܳܬ݂ܶܒ݂ܢܳܐ
ܠܗܳܠܶܝܢ
ܕ݁ܰܚܛܰܘ
ܘܰܠܫܰܪܟ݁ܳܐ
ܕ݁ܰܐ݈ܚܪܳܢܶܐ
ܕ݁ܶܐܢ ܐܺܬ݂ܶܐ
ܬ݁ܽܘܒ݂ ܠܳܐ
ܐܶܚܽܘܣ܂</div>
<div type="v" n="3">ܡܶܛܽܠ
ܕ݁ܒ݂ܽܘܩܝܳܐ
ܒ݁ܳܥܶܝܬ݁ܽܘܢ
ܕ݁ܰܡܫܺܝܚܳܐ
ܕ݁ܰܡܡܰܠܶܠ
ܒ݁ܺܝ ܗܰܘ
ܕ݁ܠܳܐ ܗܘܳܐ
ܡܚܺܝܠ ܒ݁ܟ݂ܽܘܢ
ܐܶܠܳܐ
ܚܰܝܠܬ݂ܳܢ ܗ݈ܽܘ
ܒ݁ܟ݂ܽܘܢ܂</div>
<div type="v" n="4">ܐܳܦ݂ܶܢ
ܐܶܙܕ݁ܩܶܦ݂
ܓ݁ܶܝܪ
ܒ݁ܰܡܚܺܝܠܽܘܬ݂ܳܐ
ܐܶܠܳܐ ܚܰܝ
ܗ݈ܽܘ ܒ݁ܚܰܝܠܳܐ
ܕ݁ܰܐܠܳܗܳܐ
ܘܳܐܦ݂ ܚܢܰܢ
ܡܚܺܝܠܺܝܢܰܢ
ܥܰܡܶܗ ܐܶܠܳܐ
ܚܰܝܺܝܢ ܚ݈ܢܰܢ
ܥܰܡܶܗ
ܒ݁ܚܰܝܠܳܐ
ܕ݁ܰܐܠܳܗܳܐ
ܕ݁ܰܒ݂ܟ݂ܽܘܢ܂</div>
<div type="v" n="5">ܢܰܦ݂ܫܟ݂ܽܘܢ
ܒ݁ܩܰܘ ܐܶܢ
ܒ݁ܳܗ
ܒ݁ܗܰܝܡܳܢܽܘܬ݂ܳܐ
ܩܳܝܡܺܝܢ
ܐܢ݈ܬ݁ܽܘܢ
ܢܰܦ݂ܫܟ݂ܽܘܢ
ܐܰܣܰܘ ܐܰܘ ܠܳܐ
ܡܶܫܬ݁ܰܘܕ݁ܥܺܝܬ݁ܽܘܢ
ܕ݁ܝܶܫܽܘܥ
ܡܫܺܝܚܳܐ
ܒ݁ܟ݂ܽܘܢ ܗ݈ܽܘ
ܘܶܐܢ ܠܳܐ
ܡܰܣܠܰܝܳܐ
ܐܢ݈ܬ݁ܽܘܢ܂</div>
<div type="v" n="6">ܡܣܰܒ݁ܰܪ
ܐ݈ܢܳܐ ܕ݁ܶܝܢ
ܕ݁ܬ݂ܶܕ݁ܥܽܘܢ
ܕ݁ܰܚܢܰܢ ܠܳܐ
ܗ݈ܘܰܝܢ
ܡܰܣܠܶܝܢ܂</div>
<div type="v" n="7">ܒ݁ܳܥܶܐ
ܐ݈ܢܳܐ ܕ݁ܶܝܢ
ܡܶܢ ܐܰܠܳܗܳܐ
ܕ݁ܠܳܐ ܢܶܗܘܶܐ
ܒ݁ܟ݂ܽܘܢ
ܡܶܕ݁ܶܡ
ܕ݁ܒ݂ܺܝܫ ܐܰܝܟ݂
ܕ݁ܒ݂ܽܘܩܝܰܢ
ܕ݁ܺܝܠܰܢ
ܢܶܬ݂ܚܙܶܐ
ܐܶܠܳܐ
ܕ݁ܰܐܢ݈ܬ݁ܽܘܢ
ܬ݁ܶܗܘܽܘܢ
ܣܳܥܪܺܝܢ
ܛܳܒ݂ܳܬ݂ܳܐ
ܘܰܚܢܰܢ ܢܶܗܘܶܐ
ܐܰܝܟ݂
ܡܰܣܠܰܝܳܐ܂</div>
<div type="v" n="8">ܠܳܐ ܓ݁ܶܝܪ
ܡܶܫܟ݁ܚܺܝܢܰܢ
ܕ݁ܢܶܥܒ݁ܶܕ݂
ܡܶܕ݁ܶܡ
ܠܽܘܩܒ݂ܰܠ
ܩܽܘܫܬ݁ܳܐ
ܐܶܠܳܐ ܚܠܳܦ݂
ܩܽܘܫܬ݁ܳܐ܂</div>
<div type="v" n="9">ܚܳܕ݂ܶܝܢܰܢ
ܕ݁ܶܝܢ ܡܳܐ
ܕ݁ܰܚܢܰܢ
ܟ݁ܪܺܝܗܺܝܢ
ܘܰܐܢ݈ܬ݁ܽܘܢ
ܚܰܝܠܬ݂ܳܢܺܝܢ
ܗܳܕ݂ܶܐ ܓ݁ܶܝܪ
ܐܳܦ݂
ܡܨܰܠܶܝܢܰܢ
ܕ݁ܰܐܢ݈ܬ݁ܽܘܢ
ܬ݁ܶܬ݁ܓ݁ܰܡܪܽܘܢ܂</div>
<div type="v" n="10">ܡܶܛܽܠ
ܗܳܢܳܐ ܟ݁ܰܕ݂
ܪܰܚܺܝܩ ܐ݈ܢܳܐ
ܗܳܠܶܝܢ
ܟ݁ܳܬ݂ܶܒ݂
ܐ݈ܢܳܐ ܕ݁ܠܳܐ
ܡܳܐ
ܕ݁ܶܐܬ݂ܺܝܬ݂
ܩܰܫܝܳܐܝܺܬ݂
ܐܶܣܥܽܘܪ ܐܰܝܟ݂
ܫܽܘܠܛܳܢܳܐ
ܕ݁ܝܰܗ݈ܒ݂ ܠܺܝ
ܡܳܪܝ
ܠܒ݂ܶܢܝܳܢܟ݂ܽܘܢ
ܘܠܳܐ
ܠܣܽܘܚܳܦ݂ܟ݂ܽܘܢ܂</div>
<div type="v" n="11">ܡܶܟ݁ܺܝܠ
ܐܰܚܰܝ ܚܕ݂ܰܘ
ܘܶܐܬ݂ܓ݁ܰܡ݈ܪܘ
ܘܶܐܬ݂ܒ݁ܰܝܰܐܘ
ܘܰܐܘܝܽܘܬ݂ܳܐ
ܘܫܰܝܢܳܐ
ܢܶܗܘܶܐ
ܒ݁ܟ݂ܽܘܢ
ܘܰܐܠܳܗܳܐ
ܕ݁ܚܽܘܒ݁ܳܐ
ܘܰܕ݂ܫܰܠܡܽܘܬ݂ܳܐ
ܢܶܗܘܶܐ
ܥܰܡܟ݂ܽܘܢ܂</div>
<div type="v" n="12">ܫܰܐܠܘ
ܒ݁ܰܫܠܳܡܳܐ
ܚܰܕ݂ ܕ݁ܚܰܕ݂
ܒ݁ܢܽܘܫܰܩܬ݁ܳܐ
ܩܰܕ݁ܺܝܫܬ݁ܳܐ܂</div>
<div type="v" n="13">ܫܳܐܠܺܝܢ
ܒ݁ܰܫܠܳܡܟ݂ܽܘܢ
ܟ݁ܽܠܗܽܘܢ
ܩܰܕ݁ܺܝܫܶܐ܂</div>
<div type="v" n="14">ܫܠܳܡܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ
ܘܚܽܘܒ݁ܶܗ
ܕ݁ܰܐܠܳܗܳܐ
ܘܫܰܘܬ݁ܳܦ݂ܽܘܬ݂ܳܐ
ܕ݁ܪܽܘܚܳܐ
ܕ݁ܩܽܘܕ݂ܫܳܐ
ܥܰܡ ܟ݁ܽܠܟ݂ܽܘܢ
ܐܰܡܺܝܢ܂</div>
</div>
</div>
<div type="bk" n="Gal">
<div type="ch" n="1">
<div type="title" n="title"> ܀ ܕܠܘܬ
ܓܠܛܝ̈ܐ ܐܐ </div>
<div type="v" n="1">ܦ݁ܰܘܠܳܘܣ
ܫܠܺܝܚܳܐ ܠܳܐ
ܡܶܢ
ܒ݁ܢܰܝܢܳܫܳܐ
ܘܠܳܐ ܒ݁ܝܰܕ݂
ܒ݁ܰܪܢܳܫܳܐ
ܐܶܠܳܐ ܒ݁ܝܰܕ݂
ܝܶܫܽܘܥ
ܡܫܺܝܚܳܐ
ܘܰܐܠܳܗܳܐ
ܐܰܒ݂ܽܘܗ݈ܝ ܗܰܘ
ܕ݁ܰܐܩܺܝܡܶܗ
ܡܶܢ ܒ݁ܶܝܬ݂
ܡܺܝܬ݂ܶܐ܂</div>
<div type="v" n="2">ܘܟ݂ܽܠܗܽܘܢ
ܐܰܚܶܐ ܕ݁ܥܰܡܝ
ܠܥܺܕ݂ܳܬ݂ܳܐ
ܕ݁ܺܐܝܬ݂
ܒ݁ܓ݂ܰܠܰܛܺܝܰܐ܂</div>
<div type="v" n="3">ܛܰܝܒ݁ܽܘܬ݂ܳܐ
ܥܰܡܟ݂ܽܘܢ
ܘܰܫܠܳܡܳܐ ܡܶܢ
ܐܰܠܳܗܳܐ
ܐܰܒ݂ܳܐ ܘܡܶܢ
ܡܳܪܰܢ ܝܶܫܽܘܥ
ܡܫܺܝܚܳܐ܂</div>
<div type="v" n="4">ܗܰܘ
ܕ݁ܝܰܗ݈ܒ݂
ܢܰܦ݂ܫܶܗ ܚܠܳܦ݂
ܚܛܳܗܰܝܢ
ܕ݁ܰܢܦ݂ܰܨܶܝܢ
ܡܶܢ ܥܳܠܡܳܐ
ܗܳܢܳܐ ܒ݁ܺܝܫܳܐ
ܐܰܝܟ݂
ܨܶܒ݂ܝܳܢܶܗ
ܕ݁ܰܐܠܳܗܳܐ
ܐܰܒ݂ܽܘܢ܂</div>
<div type="v" n="5">ܕ݁ܠܶܗ
ܫܽܘܒ݂ܚܳܐ
ܠܥܳܠܰܡ
ܥܳܠܡܺܝܢ
ܐܰܡܺܝܢ܂</div>
<div type="v" n="6">ܡܶܬ݁ܕ݁ܰܡܰܪ
ܐ݈ܢܳܐ
ܐܰܝܟ݁ܰܢܳܐ
ܒ݁ܰܥܓ݂ܰܠ
ܡܶܬ݂ܗܰܦ݂ܟ݁ܺܝܢ
ܐܢ݈ܬ݁ܽܘܢ ܡܶܢ
ܡܫܺܝܚܳܐ ܗܰܘ
ܕ݁ܰܩܪܳܟ݂ܽܘܢ
ܒ݁ܛܰܝܒ݁ܽܘܬ݂ܶܗ
ܠܰܐ݈ܚܪܺܬ݂ܳܐ
ܣܒ݂ܰܪܬ݂ܳܐ܂</div>
<div type="v" n="7">ܐܰܝܕ݂ܳܐ
ܕ݁ܠܳܐ
ܐܺܝܬ݂ܶܝܗ
ܐܶܠܳܐ ܐ݈ܢܳܫܳܐ
ܗܽܘ ܐܺܝܬ݂
ܕ݁ܕ݂ܳܠܚܺܝܢ
ܠܟ݂ܽܘܢ
ܘܨܳܒ݂ܶܝܢ
ܕ݁ܰܢܫܰܚܠܦ݂ܽܘܢ
ܣܒ݂ܰܪܬ݂ܶܗ
ܕ݁ܰܡܫܺܝܚܳܐ܂</div>
<div type="v" n="8">ܐܳܦ݂ ܐܶܢ
ܚܢܰܢ ܕ݁ܶܝܢ
ܐܰܘ ܡܰܠܰܐܟ݂ܳܐ
ܡܶܢ ܫܡܰܝܳܐ
ܢܣܰܒ݁ܰܪܟ݂ܽܘܢ
ܠܒ݂ܰܪ ܡܶܢ ܡܳܐ
ܕ݁ܣܰܒ݁ܰܪܢܳܟ݂ܽܘܢ
ܢܶܗܘܶܐ ܚܪܶܡ܂</div>
<div type="v" n="9">ܐܰܝܟ݁ܰܢܳܐ
ܕ݁ܡܶܢ
ܠܽܘܩܕ݂ܰܡ
ܐܶܡܪܶܬ݂
ܘܗܳܫܳܐ ܬ݁ܽܘܒ݂
ܐܳܡܰܪ ܐ݈ܢܳܐ
ܕ݁ܶܐܢ ܐ݈ܢܳܫ
ܡܣܰܒ݁ܰܪ
ܠܟ݂ܽܘܢ ܠܒ݂ܰܪ
ܡܶܢ ܡܳܐ
ܕ݁ܩܰܒ݁ܶܠܬ݁ܽܘܢ
ܢܶܗܘܶܐ ܚܪܶܡ܂</div>
<div type="v" n="10">ܗܳܫܳܐ
ܓ݁ܶܝܪ
ܠܰܒ݂ܢܰܝܢܳܫܳܐ
ܗܽܘ ܡܦ݁ܺܝܣ
ܐ݈ܢܳܐ ܐܰܘ
ܠܰܐܠܳܗܳܐ ܐܰܘ
ܠܰܒ݂ܢܰܝܢܳܫܳܐ
ܒ݁ܳܥܶܐ ܐ݈ܢܳܐ
ܕ݁ܶܐܫܦ݁ܰܪ
ܐܶܠܽܘ ܓ݁ܶܝܪ
ܥܕ݂ܰܡܳܐ
ܠܗܳܫܳܐ
ܠܰܒ݂ܢܰܝܢܳܫܳܐ
ܫܳܦ݂ܰܪ
ܗ݈ܘܺܝܬ݂
ܥܰܒ݂ܕ݁ܳܐ
ܕ݁ܰܡܫܺܝܚܳܐ
ܠܳܐ ܗܳܘܶܐ
ܗ݈ܘܺܝܬ݂܂</div>
<div type="v" n="11">ܡܰܘܕ݁ܰܥ
ܐ݈ܢܳܐ ܠܟ݂ܽܘܢ
ܕ݁ܶܝܢ ܐܰܚܰܝ
ܕ݁ܰܣܒ݂ܰܪܬ݂ܳܐ
ܕ݁ܶܐܣܬ݁ܰܒ݁ܪܰܬ݂
ܡܶܢܝ ܠܳܐ
ܗܘܳܬ݂ ܡܶܢ
ܒ݁ܰܪܢܳܫܳܐ܂</div>
<div type="v" n="12">ܐܳܦ݂ܠܳܐ
ܓ݁ܶܝܪ ܐܶܢܳܐ
ܡܶܢ ܒ݁ܰܪܢܳܫܳܐ
ܩܰܒ݁ܶܠܬ݁ܳܗ
ܘܺܝܠܶܦ݂ܬ݁ܳܗ
ܐܶܠܳܐ
ܒ݁ܓ݂ܶܠܝܳܢܳܐ
ܕ݁ܝܶܫܽܘܥ
ܡܫܺܝܚܳܐ܂</div>
<div type="v" n="13">ܫܡܰܥܬ݁ܽܘܢ
ܓ݁ܶܝܪ
ܗܽܘܦ݁ܳܟ݂ܰܝ
ܕ݁ܡܶܢ ܩܕ݂ܺܝܡ
ܕ݁ܒ݂ܺܝܗܽܘܕ݂ܳܝܽܘܬ݂ܳܐ
ܕ݁ܝܰܬ݁ܺܝܪܳܐܝܺܬ݂
ܪܳܕ݂ܶܦ݂
ܗ݈ܘܺܝܬ݂
ܥܺܕ݈݁ܬ݁ܶܗ
ܕ݁ܰܐܠܳܗܳܐ
ܘܚܳܪܶܒ݂
ܗ݈ܘܺܝܬ݂ ܠܳܗ܂</div>
<div type="v" n="14">ܘܡܶܬ݂ܝܰܬ݁ܰܪ
ܗ݈ܘܺܝܬ݂
ܒ݁ܺܝܗܽܘܕ݂ܳܝܽܘܬ݂ܳܐ
ܛܳܒ݂ ܡܶܢ
ܣܰܓ݁ܺܝܶܐܐ
ܒ݁ܢܰܝ ܫܢܰܝ
ܕ݁ܺܐܝܬ݂ ܗ݈ܘܳܐ
ܒ݁ܛܽܘܗܡܝ
ܘܝܰܬ݁ܺܝܪܳܐܝܺܬ݂
ܛܳܐܶܢ ܗ݈ܘܺܝܬ݂
ܒ݁ܝܽܘܠܦ݁ܳܢܳܐ
ܕ݁ܰܐܒ݂ܳܗܰܝ܂</div>
<div type="v" n="15">ܟ݁ܰܕ݂
ܨܒ݂ܳܐ ܕ݁ܶܝܢ
ܗܰܘ ܡܰܢ
ܕ݁ܦ݂ܰܪܫܰܢܝ
ܡܶܢ ܟ݁ܪܶܣ
ܐܶܡܝ ܘܰܩܪܳܢܝ
ܒ݁ܛܰܝܒ݁ܽܘܬ݂ܶܗ܂</div>
<div type="v" n="16">ܕ݁ܢܶܓ݂ܠܶܐ
ܒ݁ܪܶܗ ܒ݁ܺܝ
ܕ݁ܶܐܣܰܒ݁ܪܺܝܘܗ݈ܝ
ܒ݁ܥܰܡ݈ܡܶܐ
ܒ݁ܰܪ ܫܳܥܬ݂ܶܗ
ܠܳܐ ܓ݁ܠܺܝܬ݂
ܠܒ݂ܶܣܪܳܐ
ܘܠܰܕ݂ܡܳܐ܂</div>
<div type="v" n="17">ܘܠܳܐ
ܐܶܙܶܠ݈ܬ݂
ܠܽܐܘܪܺܫܠܶܡ
ܠܘܳܬ݂ ܫܠܺܝܚܶܐ
ܕ݁ܡܶܢ ܩܕ݂ܳܡܰܝ
ܐܶܠܳܐ
ܐܶܙܶܠ݈ܬ݂
ܠܰܐܪܰܒ݂ܺܝܰܐ
ܘܬ݂ܽܘܒ݂
ܗܶܦ݂ܟ݁ܶܬ݂
ܠܕ݂ܰܪܡܣܽܘܩ܂</div>
<div type="v" n="18">ܘܡܶܢ
ܒ݁ܳܬ݂ܰܪ
ܬ݁ܠܳܬ݂ ܫܢܺܝܢ
ܐܶܙܶܠ݈ܬ݂
ܠܽܐܘܪܺܫܠܶܡ
ܕ݁ܶܐܚܙܶܐ
ܠܟ݂ܺܐܦ݂ܳܐ
ܘܩܰܘܺܝܬ݂
ܠܘܳܬ݂ܶܗ
ܝܰܘܡܳܬ݂ܳܐ
ܚܰܡܶܫܬ݁ܰܥܣܰܪ܂</div>
<div type="v" n="19">ܠܰܐ݈ܚܪܺܝܢ
ܕ݁ܶܝܢ ܡܶܢ
ܫܠܺܝܚܶܐ ܠܳܐ
ܚܙܺܝܬ݂ ܐܶܠܳܐ
ܐܶܢ ܠܝܰܥܩܽܘܒ݂
ܐܰܚܽܘܗ݈ܝ
ܕ݁ܡܳܪܰܢ܂</div>
<div type="v" n="20">ܗܳܠܶܝܢ
ܕ݁ܶܝܢ
ܕ݁ܟ݂ܳܬ݂ܶܒ݂
ܐ݈ܢܳܐ ܠܟ݂ܽܘܢ
ܗܳܐ ܩܕ݂ܳܡ
ܐܰܠܳܗܳܐ ܕ݁ܠܳܐ
ܡܟ݂ܰܕ݁ܶܒ݂
ܐ݈ܢܳܐ܂</div>
<div type="v" n="21">ܡܶܢ
ܒ݁ܳܬ݂ܰܪ
ܗܳܠܶܝܢ
ܐܶܬ݂ܺܝܬ݂
ܠܰܐܬ݂ܪܰܘܳܬ݂ܳܐ
ܕ݁ܣܽܘܪܺܝܰܐ
ܘܰܕ݂ܩܺܝܠܺܝܩܺܝܰܐ܂</div>
<div type="v" n="22">ܘܠܳܐ
ܝܳܕ݂ܥܳܢ ܗ݈ܘܰܝ
ܠܺܝ ܒ݁ܰܐܦ݁ܺܝܢ
ܥܺܕ݂ܳܬ݂ܳܐ
ܕ݁ܒ݂ܺܝܗܽܘܕ݂
ܗܳܠܶܝܢ
ܕ݁ܒ݂ܰܡܫܺܝܚܳܐ܂</div>
<div type="v" n="23">ܐܶܠܳܐ
ܗܳܕ݂ܶܐ
ܒ݁ܰܠܚܽܘܕ݂
ܫܳܡܥܺܝܢ ܗ݈ܘܰܘ
ܕ݁ܗܰܘ ܕ݁ܡܶܢ
ܩܕ݂ܺܝܡ
ܪܳܕ݂ܶܦ݂ ܗ݈ܘܳܐ
ܠܰܢ ܗܳܫܳܐ ܗܳܐ
ܡܣܰܒ݁ܰܪ
ܗܰܝܡܳܢܽܘܬ݂ܳܐ
ܗܳܝ ܕ݁ܡܶܢ
ܩܕ݂ܳܡ ܙܰܒ݂ܢܳܐ
ܡܣܰܚܶܦ݂
ܗ݈ܘܳܐ܂</div>
<div type="v" n="24">ܘܰܡܫܰܒ݁ܚܺܝܢ
ܗ݈ܘܰܘ ܒ݁ܺܝ
ܠܰܐܠܳܗܳܐ܂</div>
</div>
<div type="ch" n="2">
<div type="title" n="title"> ܀ ܕܠܘܬ
ܓܠܛܝ̈ܐ ܒܒ </div>
<div type="v" n="1">ܬ݁ܽܘܒ݂
ܕ݁ܶܝܢ ܡܶܢ
ܒ݁ܳܬ݂ܰܪ
ܐܰܪܒ݁ܰܥܶܣܪܶܐ
ܫܢܺܝܢ ܣܶܠܩܶܬ݂
ܠܽܐܘܪܺܫܠܶܡ
ܥܰܡ
ܒ݁ܰܪܢܰܒ݂ܰܐ
ܘܕ݂ܶܒ݂ܪܶܬ݂
ܥܰܡܝ
ܠܛܺܛܳܘܣ܂</div>
<div type="v" n="2">ܣܶܠܩܶܬ݂
ܕ݁ܶܝܢ
ܒ݁ܓ݂ܶܠܝܳܢܳܐ
ܘܰܓ݂ܠܺܝܬ݂
ܠܗܽܘܢ
ܣܒ݂ܰܪܬ݂ܳܐ
ܕ݁ܡܰܟ݂ܪܶܙ
ܐ݈ܢܳܐ
ܒ݁ܥܰܡ݈ܡܶܐ
ܘܚܰܘܺܝܬ݂ܳܗ
ܠܰܐܝܠܶܝܢ
ܕ݁ܡܶܣܬ݁ܰܒ݂ܪܺܝܢ
ܗ݈ܘܰܘ
ܕ݁ܡܶܕ݁ܶܡ
ܐܺܝܬ݂ܰܝܗܽܘܢ
ܒ݁ܰܝܢܰܝ
ܘܰܠܗܽܘܢ ܕ݁ܰܡ
ܣܪܺܝܩܳܐܝܺܬ݂
ܪܶܗܛܶܬ݂ ܐܰܘ
ܪܳܗܶܛ ܐ݈ܢܳܐ܂</div>
<div type="v" n="3">ܐܳܦ݂
ܛܺܛܳܘܣ ܕ݁ܥܰܡܝ
ܕ݁ܰܐܪܡܳܝܳܐ
ܗ݈ܘܳܐ ܠܳܐ
ܐܶܬ݂ܶܐܢܶܣ
ܕ݁ܢܶܓ݂ܙܽܘܪ܂</div>
<div type="v" n="4">ܡܶܛܽܠ
ܕ݁ܶܝܢ ܐܰܚܶܐ
ܕ݁ܰܓ݁ܳܠܶܐ
ܕ݁ܥܰܠܘ ܥܠܰܝܢ
ܕ݁ܢܶܓ݁ܫܽܘܢ
ܚܺܐܪܽܘܬ݂ܳܐ
ܕ݁ܺܐܝܬ݂ ܠܰܢ
ܒ݁ܝܶܫܽܘܥ
ܡܫܺܝܚܳܐ
ܐܰܝܟ݁ܰܢܳܐ
ܕ݁ܰܢܫܰܥܒ݁ܕ݂ܽܘܢܳܢܝ܂</div>
<div type="v" n="5">ܐܳܦ݂ܠܳܐ
ܡܠܶܐ ܫܳܥܳܐ
ܐܶܬ݂ܪܡܺܝܢ
ܠܫܽܘܥܒ݁ܳܕ݂ܗܽܘܢ
ܕ݁ܰܫܪܳܪܳܗ
ܕ݁ܰܣܒ݂ܰܪܬ݂ܳܐ
ܢܩܰܘܶܐ
ܠܘܳܬ݂ܟ݂ܽܘܢ܂</div>
<div type="v" n="6">ܗܳܢܽܘܢ
ܕ݁ܶܝܢ
ܕ݁ܡܶܣܬ݁ܰܒ݂ܪܺܝܢ
ܕ݁ܺܐܝܬ݂ܰܝܗܽܘܢ
ܡܶܕ݁ܶܡ ܡܰܢ
ܕ݁ܶܝܢ
ܐܺܝܬ݂ܰܝܗܽܘܢ
ܠܳܐ ܒ݁ܛܺܝܠ
ܠܺܝ ܐܰܠܳܗܳܐ
ܓ݁ܶܝܪ
ܒ݁ܰܐܦ݁ܰܝ
ܒ݁ܢܰܝܢܳܫܳܐ
ܠܳܐ ܢܳܣܶܒ݂
ܗܶܢܽܘܢ ܕ݁ܶܝܢ
ܗܳܠܶܝܢ ܡܶܕ݁ܶܡ
ܠܳܐ ܐܰܘܣܶܦ݂ܘ
ܠܺܝ܂</div>
<div type="v" n="7">ܐܶܠܳܐ
ܐ݈ܚܪܳܢܝܳܐܝܺܬ݂
ܚܙܰܘ ܓ݁ܶܝܪ
ܕ݁ܶܐܬ݂ܗܰܝܡܢܶܬ݂
ܣܒ݂ܰܪܬ݂ܳܐ
ܕ݁ܥܽܘܪܠܽܘܬ݂ܳܐ
ܐܰܝܟ݂
ܕ݁ܶܐܬ݂ܗܰܝܡܰܢ
ܟ݁ܺܐܦ݂ܳܐ
ܒ݁ܰܓ݂ܙܽܘܪܬ݁ܳܐ܂</div>
<div type="v" n="8">ܗܰܘ ܓ݁ܶܝܪ
ܕ݁ܚܰܦ݁ܶܛ
ܠܟ݂ܺܐܦ݂ܳܐ
ܒ݁ܰܫܠܺܝܚܽܘܬ݂ܳܐ
ܕ݁ܰܓ݂ܙܽܘܪܬ݁ܳܐ
ܚܰܦ݁ܶܛ ܐܳܦ݂
ܠܺܝ
ܒ݁ܰܫܠܺܝܚܽܘܬ݂ܳܐ
ܕ݁ܥܰܡ݈ܡܶܐ܂</div>
<div type="v" n="9">ܘܟ݂ܰܕ݂
ܝܺܕ݂ܰܥܘ
ܛܰܝܒ݁ܽܘܬ݂ܳܐ
ܕ݁ܶܐܬ݂ܝܰܗܒ݁ܰܬ݂
ܠܺܝ ܝܰܥܩܽܘܒ݂
ܘܟ݂ܺܐܦ݂ܳܐ
ܘܝܽܘܚܰܢܳܢ
ܗܳܢܽܘܢ
ܕ݁ܡܶܣܬ݁ܰܒ݂ܪܺܝܢ
ܗ݈ܘܰܘ
ܕ݁ܺܐܝܬ݂ܰܝܗܽܘܢ
ܥܰܡܽܘܕ݂ܶܐ
ܝܰܡܺܝܢܳܐ
ܕ݁ܫܰܘܬ݁ܳܦ݂ܽܘܬ݂ܳܐ
ܝܰܗ݈ܒ݂ܘ ܠܺܝ
ܘܰܠܒ݂ܰܪܢܰܒ݂ܰܐ
ܕ݁ܰܚܢܰܢ
ܒ݁ܥܰܡ݈ܡܶܐ
ܘܗܶܢܽܘܢ
ܒ݁ܰܓ݂ܙܽܘܪܬ݁ܳܐ܂</div>
<div type="v" n="10">ܒ݁ܰܠܚܽܘܕ݂
ܕ݁ܰܠܡܶܣܟ݁ܺܢܶܐ
ܗܘܰܝܢ
ܥܳܗܕ݁ܺܝܢܰܢ
ܘܶܐܬ݂ܒ݁ܛܶܠ
ܠܺܝ ܕ݁ܗܺܝ
ܗܳܕ݂ܶܐ
ܐܶܥܒ݁ܕ݂ܺܝܗ܂</div>
<div type="v" n="11">ܟ݁ܰܕ݂
ܐܶܬ݂ܳܐ ܕ݁ܶܝܢ
ܟ݁ܺܐܦ݂ܳܐ
ܠܰܐܢܛܺܝܳܘܟ݂ܺܝ
ܒ݁ܰܐܦ݁ܰܘܗ݈ܝ
ܐܰܟ݁ܶܣܬ݁ܶܗ
ܡܶܛܽܠ
ܕ݁ܡܶܬ݁ܬ݁ܰܩܠܺܝܢ
ܗ݈ܘܰܘ ܒ݁ܶܗ܂</div>
<div type="v" n="12">ܕ݁ܥܰܕ݂ܠܳܐ
ܢܺܐܬ݂ܽܘܢ
ܐ݈ܢܳܫܳܐ ܡܶܢ
ܠܘܳܬ݂
ܝܰܥܩܽܘܒ݂ ܥܰܡ
ܥܰܡ݈ܡܶܐ
ܐܳܟ݂ܶܠ ܗ݈ܘܳܐ
ܟ݁ܰܕ݂ ܐܶܬ݂ܰܘ
ܕ݁ܶܝܢ ܢܓ݂ܰܕ݂
ܗ݈ܘܳܐ ܢܰܦ݂ܫܶܗ
ܘܰܦ݂ܪܰܫ ܡܶܛܽܠ
ܕ݁ܕ݂ܳܚܶܠ
ܗ݈ܘܳܐ ܡܶܢ
ܗܳܢܽܘܢ ܕ݁ܡܶܢ
ܓ݁ܙܽܘܪܬ݁ܳܐ܂</div>
<div type="v" n="13">ܘܶܐܬ݂ܪܡܺܝܘ
ܗ݈ܘܰܘ ܥܰܡܶܗ
ܠܗܳܕ݂ܶܐ ܐܳܦ݂
ܫܰܪܟ݁ܳܐ
ܕ݁ܺܝܗܽܘܕ݂ܳܝܶܐ
ܗܳܟ݂ܰܢܳܐ
ܕ݁ܳܐܦ݂
ܒ݁ܰܪܢܰܒ݂ܰܐ
ܐܶܬ݂ܕ݁ܒ݂ܰܪ
ܗ݈ܘܳܐ ܠܡܶܣܰܒ݂
ܒ݁ܰܐܦ݁ܰܝܗܽܘܢ܂</div>
<div type="v" n="14">ܘܟ݂ܰܕ݂
ܚܙܺܝܬ݂ ܕ݁ܠܳܐ
ܐܳܙܺܠ݈ܝܢ
ܬ݁ܪܺܝܨܳܐܝܺܬ݂
ܒ݁ܰܫܪܳܪܶܗ
ܕ݁ܶܐܘܰܢܓ݁ܶܠܺܝܳܘܢ
ܐܶܡܪܶܬ݂
ܠܟ݂ܺܐܦ݂ܳܐ
ܠܥܺܝܢ
ܟ݁ܽܠܗܽܘܢ ܐܶܢ
ܐܰܢ݈ܬ݁
ܕ݁ܺܝܗܽܘܕ݂ܳܝܳܐ
ܐܰܢ݈ܬ݁
ܐܰܪܡܳܐܝܺܬ݂
ܚܳܝܶܐ ܐܰܢ݈ܬ݁
ܘܠܳܐ
ܝܺܗܽܘܕ݂ܳܐܝܺܬ݂
ܐܰܝܟ݁ܰܢܳܐ
ܐܳܠܶܨ ܐܰܢ݈ܬ݁
ܠܥܰܡ݈ܡܶܐ
ܕ݁ܺܝܗܽܘܕ݂ܳܐܝܺܬ݂
ܢܺܚܽܘܢ܂</div>
<div type="v" n="15">ܚܢܰܢ
ܓ݁ܶܝܪ ܕ݁ܡܶܢ
ܟ݁ܝܳܢܰܢ
ܝܺܗܽܘܕ݂ܳܝܶܐ
ܚ݈ܢܰܢ ܘܠܳܐ
ܗܘܰܝܢ ܡܶܢ
ܥܰܡ݈ܡܶܐ
ܚܰܛܳܝܶܐ܂</div>
<div type="v" n="16">ܡܶܛܽܠ
ܕ݁ܝܳܕ݂ܥܺܝܢܰܢ
ܕ݁ܠܳܐ
ܡܶܙܕ݁ܰܕ݁ܰܩ
ܒ݁ܰܪܢܳܫܳܐ ܡܶܢ
ܥܒ݂ܳܕ݂ܶܐ
ܕ݁ܢܳܡܽܘܣܳܐ
ܐܶܠܳܐ
ܒ݁ܗܰܝܡܳܢܽܘܬ݂ܳܐ
ܕ݁ܝܶܫܽܘܥ
ܡܫܺܝܚܳܐ ܐܳܦ݂
ܚܢܰܢ ܒ݁ܶܗ
ܒ݁ܝܶܫܽܘܥ
ܡܫܺܝܚܳܐ
ܗܰܝܡܶܢܢ ܕ݁ܡܶܢ
ܗܰܝܡܳܢܽܘܬ݂ܶܗ
ܕ݁ܰܡܫܺܝܚܳܐ
ܢܶܙܕ݁ܰܕ݁ܰܩ
ܘܠܳܐ ܡܶܢ
ܥܒ݂ܳܕ݂ܶܐ
ܕ݁ܢܳܡܽܘܣܳܐ
ܡܶܛܽܠ ܕ݁ܡܶܢ
ܥܒ݂ܳܕ݂ܶܐ
ܕ݁ܢܳܡܽܘܣܳܐ
ܠܳܐ
ܡܶܙܕ݁ܰܕ݁ܰܩ
ܟ݁ܽܠ ܒ݁ܣܰܪ܂</div>
<div type="v" n="17">ܐܶܢ ܕ݁ܶܝܢ
ܟ݁ܰܕ݂
ܒ݁ܳܥܶܝܢܰܢ
ܕ݁ܢܶܙܕ݁ܰܕ݁ܰܩ
ܒ݁ܰܡܫܺܝܚܳܐ
ܐܶܫܬ݁ܟ݂ܰܚܢ
ܠܰܢ ܐܳܦ݂ ܚܢܰܢ
ܚܰܛܳܝܶܐ
ܡܳܕ݂ܶܝܢ
ܝܶܫܽܘܥ
ܡܫܺܝܚܳܐ
ܡܫܰܡܫܳܢܳܐ ܗ݈ܘ
ܕ݁ܰܚܛܺܝܬ݂ܳܐ
ܚܳܣ܂</div>
<div type="v" n="18">ܐܶܢ ܓ݁ܶܝܪ
ܠܰܐܝܠܶܝܢ
ܕ݁ܣܶܬ݂ܪܶܬ݂
ܬ݁ܽܘܒ݂ ܠܗܶܝܢ
ܒ݁ܳܢܶܐ ܐ݈ܢܳܐ
ܚܰܘܺܝܬ݂ ܥܰܠ
ܢܰܦ݂ܫܝ
ܕ݁ܥܳܒ݂ܰܪ ܥܰܠ
ܦ݁ܽܘܩܕ݁ܳܢܳܐ
ܐ݈ܢܳܐ܂</div>
<div type="v" n="19">ܐܶܢܳܐ
ܓ݁ܶܝܪ
ܒ݁ܢܳܡܽܘܣܳܐ
ܠܢܳܡܽܘܣܳܐ
ܡܺܝܬ݂ܶܬ݂
ܕ݁ܠܰܐܠܳܗܳܐ
ܐܺܚܶܐ܂</div>
<div type="v" n="20">ܘܥܰܡ
ܡܫܺܝܚܳܐ
ܙܩܺܝܦ݂ ܐ݈ܢܳܐ
ܘܡܶܟ݁ܺܝܠ ܠܳܐ
ܗ݈ܘܳܐ ܐܶܢܳܐ
ܚܰܝ ܐ݈ܢܳܐ
ܐܶܠܳܐ ܚܰܝ
ܒ݁ܺܝ ܡܫܺܝܚܳܐ
ܘܗܳܢܳܐ
ܕ݁ܗܳܫܳܐ ܚܰܝ
ܐ݈ܢܳܐ
ܒ݁ܰܒ݂ܣܰܪ
ܒ݁ܗܰܝܡܳܢܽܘܬ݂ܳܐ
ܗ݈ܘ ܕ݁ܰܒ݂ܪܶܗ
ܕ݁ܰܐܠܳܗܳܐ ܚܰܝ
ܐ݈ܢܳܐ ܗܰܘ
ܕ݁ܰܐܚܒ݂ܰܢ
ܘܝܰܗ݈ܒ݂
ܢܰܦ݂ܫܶܗ
ܚܠܳܦ݂ܰܝܢ܂</div>
<div type="v" n="21">ܠܳܐ ܛܳܠܶܡ
ܐ݈ܢܳܐ
ܛܰܝܒ݁ܽܘܬ݂ܶܗ
ܕ݁ܰܐܠܳܗܳܐ ܐܶܢ
ܓ݁ܶܝܪ ܒ݁ܝܰܕ݂
ܢܳܡܽܘܣܳܐ ܗ݈ܝ
ܙܰܕ݁ܺܝܩܽܘܬ݂ܳܐ
ܡܫܺܝܚܳܐ
ܡܰܓ݁ܳܢ
ܡܺܝܬ݂܂</div>
</div>
<div type="ch" n="3">
<div type="title" n="title"> ܀ ܕܠܘܬ
ܓܠܛܝ̈ܐ ܓܓ </div>
<div type="v" n="1">ܐܳܘ
ܚܰܣܺܝܪܰܝ
ܪܶܥܝܳܢܳܐ
ܓ݁ܰܠܰܛܳܝܶܐ
ܡܰܢܽܘ ܚܣܰܡ
ܒ݁ܟ݂ܽܘܢ ܕ݁ܗܳܐ
ܐܰܝܟ݂ ܗܰܘ
ܕ݁ܰܡܨܳܪ ܨܺܝܪ
ܗ݈ܘܳܐ ܩܕ݂ܳܡ
ܥܰܝܢܰܝܟ݁ܽܘܢ
ܝܶܫܽܘܥ
ܡܫܺܝܚܳܐ ܟ݁ܰܕ݂
ܨܠܺܝܒ݂܂</div>
<div type="v" n="2">ܗܳܕ݂ܶܐ
ܒ݁ܰܠܚܽܘܕ݂
ܨܳܒ݂ܶܐ ܐ݈ܢܳܐ
ܕ݁ܶܐܕ݁ܰܥ
ܡܶܢܟ݂ܽܘܢ ܡܶܢ
ܥܒ݂ܳܕ݂ܶܐ
ܕ݁ܢܳܡܽܘܣܳܐ
ܢܣܰܒ݂ܬ݁ܽܘܢ
ܪܽܘܚܳܐ ܐܰܘ
ܡܶܢ ܫܶܡܥܳܐ
ܕ݁ܗܰܝܡܳܢܽܘܬ݂ܳܐ܂</div>
<div type="v" n="3">ܗܳܟ݂ܰܢܳܐ
ܣܰܟ݂ܠܺܝܢ
ܐܢ݈ܬ݁ܽܘܢ
ܕ݁ܫܰܪܺܝܬ݁ܽܘܢ
ܒ݁ܪܽܘܚܳܐ
ܘܗܳܫܳܐ
ܒ݁ܰܒ݂ܣܰܪ
ܡܫܰܠܡܺܝܢ
ܐܢ݈ܬ݁ܽܘܢ܂</div>
<div type="v" n="4">ܗܳܠܶܝܢ
ܟ݁ܽܠܗܶܝܢ
ܐܺܝܩܺܐ
ܣܰܝܒ݁ܰܪܬ݁ܽܘܢ
ܘܶܐܫܬ݁ܽܘܦ݂
ܕ݁ܶܝܢ
ܐܺܝܩܺܐ܂</div>
<div type="v" n="5">ܗܰܘ
ܗܳܟ݂ܺܝܠ
ܕ݁ܝܰܗ݈ܒ݂
ܒ݁ܟ݂ܽܘܢ
ܪܽܘܚܳܐ ܘܣܳܥܰܪ
ܒ݁ܟ݂ܽܘܢ
ܚܰܝܠܶܐ ܡܶܢ
ܥܒ݂ܳܕ݂ܶܐ
ܕ݁ܢܳܡܽܘܣܳܐ
ܐܰܘ ܡܶܢ
ܫܶܡܥܳܐ
ܕ݁ܗܰܝܡܳܢܽܘܬ݂ܳܐ܂</div>
<div type="v" n="6">ܐܰܝܟ݁ܰܢܳܐ
ܕ݁ܗܰܝܡܶܢ
ܐܰܒ݂ܪܳܗܳܡ
ܠܰܐܠܳܗܳܐ
ܘܶܐܬ݂ܚܰܫܒ݁ܰܬ݂
ܠܶܗ
ܠܙܰܕ݁ܺܝܩܽܘ܂</div>
<div type="v" n="7">ܕ݁ܰܥܘ
ܗܳܟ݂ܺܝܠ
ܕ݁ܰܐܝܠܶܝܢ
ܕ݁ܡܶܢ
ܗܰܝܡܳܢܽܘܬ݂ܳܐ
ܐܶܢܽܘܢ ܗܶܢܽܘܢ
ܐܶܢܽܘܢ
ܒ݁ܢܰܝܳܐ
ܕ݁ܰܐܒ݂ܪܳܗܳܡ܂</div>
<div type="v" n="8">ܡܶܛܽܠ
ܓ݁ܶܝܪ
ܕ݁ܩܰܕ݁ܶܡ
ܝܺܕ݂ܰܥ
ܐܰܠܳܗܳܐ
ܕ݁ܰܒ݂ܗܰܝܡܳܢܽܘܬ݂ܳܐ
ܗ݈ܘ
ܡܶܙܕ݁ܰܕ݁ܩܺܝܢ
ܥܰܡ݈ܡܶܐ
ܩܰܕ݁ܶܡ ܣܰܒ݁ܰܪ
ܠܰܐܒ݂ܪܳܗܳܡ
ܐܰܝܟ݂ ܕ݁ܶܐܡܰܪ
ܟ݁ܬ݂ܳܒ݂ܳܐ
ܩܰܕ݁ܺܝܫܳܐ
ܕ݁ܒ݂ܳܟ݂
ܢܶܬ݂ܒ݁ܰܪܟ݂ܽܘܢ
ܟ݁ܽܠܗܽܘܢ
ܥܰܡ݈ܡܶܐ܂</div>
<div type="v" n="9">ܡܳܕ݂ܶܝܢ
ܡܗܰܝܡܢܶܐ ܗ݈ܘ
ܡܶܬ݂ܒ݁ܰܪܟ݂ܺܝܢ
ܒ݁ܰܐܒ݂ܪܳܗܳܡ
ܡܗܰܝܡܢܳܐ܂</div>
<div type="v" n="10">ܐܰܝܠܶܝܢ
ܓ݁ܶܝܪ ܕ݁ܡܶܢ
ܥܒ݂ܳܕ݂ܶܐ
ܐܶܢܽܘܢ
ܕ݁ܢܳܡܽܘܣܳܐ
ܬ݁ܚܶܝܬ݂
ܠܰܘܛܬ݂ܳܐ
ܐܶܢܽܘܢ
ܟ݁ܬ݂ܺܝܒ݂
ܓ݁ܶܝܪ ܕ݁ܠܺܝܛ
ܗ݈ܽܘ ܟ݁ܽܠܡܰܢ
ܕ݁ܠܳܐ
ܢܶܥܒ݁ܶܕ݂ ܟ݁ܽܠ
ܕ݁ܰܟ݂ܬ݂ܺܝܒ݂
ܒ݁ܢܳܡܽܘܣܳܐ
ܗܳܢܳܐ܂</div>
<div type="v" n="11">ܕ݁ܠܳܐ
ܕ݁ܶܝܢ
ܡܶܙܕ݁ܰܕ݁ܰܩ
ܐ݈ܢܳܫ
ܒ݁ܢܳܡܽܘܣܳܐ
ܠܘܳܬ݂ ܐܰܠܳܗܳܐ
ܗܳܕ݂ܶܐ
ܓ݁ܰܠܝܳܐ ܗ݈ܝ
ܡܶܛܽܠ
ܕ݁ܰܟ݂ܬ݂ܺܝܒ݂
ܕ݁ܙܰܕ݁ܺܝܩܳܐ
ܒ݁ܗܰܝܡܳܢܽܘܬ݂ܳܐ
ܢܺܚܶܐ܂</div>
<div type="v" n="12">ܢܳܡܽܘܣܳܐ
ܕ݁ܶܝܢ ܠܳܐ
ܗ݈ܘܳܐ ܡܶܢ
ܗܰܝܡܳܢܽܘܬ݂ܳܐ
ܐܶܠܳܐ ܡܰܢ
ܕ݁ܢܶܥܒ݁ܶܕ݂
ܐܰܝܠܶܝܢ
ܕ݁ܰܟ݂ܬ݂ܺܝܒ݂ܳܢ
ܒ݁ܶܗ ܢܺܚܶܐ
ܒ݁ܗܶܝܢ܂</div>
<div type="v" n="13">ܠܰܢ ܕ݁ܶܝܢ
ܡܫܺܝܚܳܐ
ܙܰܒ݂ܢܰܢ ܡܶܢ
ܠܰܘܛܬ݂ܳܐ
ܕ݁ܢܳܡܽܘܣܳܐ
ܘܗܽܘ ܗܘܳܐ
ܚܠܳܦ݂ܰܝܢ
ܠܰܘܛܬ݂ܳܐ
ܟ݁ܬ݂ܺܝܒ݂
ܓ݁ܶܝܪ ܕ݁ܠܺܝܛ
ܗ݈ܽܘ ܟ݁ܽܠܡܰܢ
ܕ݁ܡܶܬ݁ܬ݁ܠܶܐ
ܒ݁ܩܰܝܣܳܐ܂</div>
<div type="v" n="14">ܕ݁ܰܒ݂ܥܰܡ݈ܡܶܐ
ܬ݁ܶܗܘܶܐ
ܒ݁ܽܘܪܟ݁ܬ݂ܶܗ
ܕ݁ܰܐܒ݂ܪܳܗܳܡ
ܒ݁ܝܶܫܽܘܥ
ܡܫܺܝܚܳܐ
ܘܰܚܢܰܢ ܢܶܣܰܒ݂
ܫܽܘܘ݈ܕ݁ܳܝܳܐ
ܕ݁ܪܽܘܚܳܐ
ܒ݁ܗܰܝܡܳܢܽܘܬ݂ܳܐ܂</div>
<div type="v" n="15">ܐܰܚܰܝ
ܐܰܝܟ݂
ܕ݁ܒ݂ܶܝܬ݂
ܒ݁ܢܰܝܢܳܫܳܐ
ܐܳܡܰܪ ܐ݈ܢܳܐ
ܕ݁ܕ݂ܺܝܰܬ݂ܺܩܺܐ
ܕ݁ܒ݂ܰܪܢܳܫܳܐ
ܕ݁ܶܐܫܬ݁ܰܪܪܰܬ݂
ܐ݈ܢܳܫ ܠܳܐ
ܡܰܣܠܶܐ ܐܰܘ
ܡܫܰܚܠܶܦ݂ ܒ݁ܳܗ
ܡܶܕ݁ܶܡ܂</div>
<div type="v" n="16">ܠܰܐܒ݂ܪܳܗܳܡ
ܕ݁ܶܝܢ
ܐܶܬ݂ܡܠܶܟ݂
ܡܽܘܠܟ݁ܳܢܳܐ
ܘܰܠܙܰܪܥܶܗ
ܘܠܳܐ ܐܶܡܰܪ
ܠܶܗ
ܕ݁ܰܠܙܰܪܥܰܝܟ݁
ܐܰܝܟ݂
ܕ݁ܰܠܣܰܓ݁ܺܝܶܐܐ
ܐܶܠܳܐ
ܠܙܰܪܥܳܟ݂
ܐܰܝܟ݂
ܕ݁ܰܠܚܰܕ݂ ܗܰܘ
ܕ݁ܺܐܝܬ݂ܰܘܗ݈ܝ
ܡܫܺܝܚܳܐ܂</div>
<div type="v" n="17">ܗܳܕ݂ܶܐ
ܕ݁ܶܝܢ ܐܳܡܰܪ
ܐ݈ܢܳܐ
ܕ݁ܕ݂ܺܝܰܬ݂ܺܩܺܐ
ܕ݁ܡܶܢ ܩܕ݂ܺܝܡ
ܐܶܫܬ݁ܰܪܪܰܬ݂
ܡܶܢ ܐܰܠܳܗܳܐ
ܒ݁ܰܡܫܺܝܚܳܐ
ܢܳܡܽܘܣܳܐ ܗܽܘ
ܕ݁ܰܗܘܳܐ ܡܶܢ
ܒ݁ܳܬ݂ܰܪ
ܐܰܪܒ݁ܰܥ ܡܳܐܐ
ܘܰܬ݂ܠܳܬ݂ܺܝܢ
ܫܢܺܝܢ ܠܳܐ
ܡܶܫܟ݁ܰܚ
ܕ݁ܢܰܣܠܶܝܗ
ܘܰܢܒ݂ܰܛܶܠ
ܡܽܘܠܟ݁ܳܢܳܐ܂</div>
<div type="v" n="18">ܐܶܢ ܕ݁ܶܝܢ
ܡܶܢ ܢܳܡܽܘܣܳܐ
ܗ݈ܝ
ܝܳܪܬ݁ܽܘܬ݂ܳܐ
ܡܶܟ݁ܺܝܠ ܠܳܐ
ܗ݈ܘܳܬ݂ ܡܶܢ
ܡܽܘܠܟ݁ܳܢܳܐ
ܠܰܐܒ݂ܪܳܗܳܡ
ܕ݁ܶܝܢ
ܒ݁ܡܽܘܠܟ݁ܳܢܳܐ
ܗ݈ܘ ܝܰܗ݈ܒ݂
ܠܶܗ ܐܰܠܳܗܳܐ܂</div>
<div type="v" n="19">ܡܳܢܳܐ
ܗܳܟ݂ܺܝܠ
ܢܳܡܽܘܣܳܐ
ܡܶܛܽܠ
ܡܰܣܛܝܳܢܽܘܬ݂ܳܐ
ܐܶܬ݁ܬ݁ܰܘܣܰܦ݂
ܥܕ݂ܰܡܳܐ
ܕ݁ܢܺܐܬ݂ܶܐ
ܙܰܪܥܳܐ ܗܰܘ
ܕ݁ܠܶܗ ܗܘܳܐ
ܫܽܘܘ݈ܕ݁ܳܝܳܐ
ܘܶܐܬ݂ܺܝܗܶܒ݂
ܗܽܘ ܢܳܡܽܘܣܳܐ
ܒ݁ܝܰܕ݂
ܡܰܠܰܐܟ݂ܶܐ
ܒ݁ܺܐܝܕ݂ܳܐ
ܕ݁ܡܶܨܥܳܝܳܐ܂</div>
<div type="v" n="20">ܡܶܨܥܳܝܳܐ
ܕ݁ܶܝܢ ܠܳܐ
ܗ݈ܘܳܐ ܕ݁ܚܰܕ݂
ܐܰܠܳܗܳܐ ܕ݁ܶܝܢ
ܚܰܕ݂ ܗ݈ܽܘ܂</div>
<div type="v" n="21">ܢܳܡܽܘܣܳܐ
ܗܳܟ݂ܺܝܠ
ܣܰܩܽܘܒ݂ܠܳܐ
ܗ݈ܘ
ܕ݁ܡܽܘܠܟ݁ܳܢܳܐ
ܕ݁ܰܐܠܳܗܳܐ ܚܳܣ
ܐܶܠܽܘ ܓ݁ܶܝܪ
ܐܶܬ݂ܺܝܗܶܒ݂
ܗ݈ܘܳܐ
ܢܳܡܽܘܣܳܐ
ܐܰܝܢܳܐ
ܕ݁ܡܶܫܟ݁ܰܚ
ܗ݈ܘܳܐ
ܠܡܰܚܳܝܽܘ
ܫܰܪܺܝܪܳܐܝܺܬ݂
ܡܶܢ ܢܳܡܽܘܣܳܐ
ܗܳܘܝܳܐ ܗ݈ܘܳܬ݂
ܙܰܕ݁ܺܝܩܽܘܬ݂ܳܐ܂</div>
<div type="v" n="22">ܐܶܠܳܐ
ܚܒ݂ܰܫ
ܟ݁ܬ݂ܳܒ݂ܳܐ
ܟ݁ܽܠܡܶܕ݁ܶܡ
ܬ݁ܚܶܝܬ݂
ܚܛܺܝܬ݂ܳܐ
ܕ݁ܡܽܘܠܟ݁ܳܢܳܐ
ܒ݁ܗܰܝܡܳܢܽܘܬ݂ܳܐ
ܕ݁ܝܶܫܽܘܥ
ܡܫܺܝܚܳܐ
ܢܶܬ݂ܺܝܗܶܒ݂
ܠܰܐܝܠܶܝܢ
ܕ݁ܰܡܗܰܝܡܢܺܝܢ܂</div>
<div type="v" n="23">ܥܰܕ݂ܠܳܐ
ܕ݁ܶܝܢ
ܬ݁ܺܐܬ݂ܶܐ
ܗܰܝܡܳܢܽܘܬ݂ܳܐ
ܢܳܡܽܘܣܳܐ
ܢܳܛܰܪ ܗ݈ܘܳܐ
ܠܰܢ ܟ݁ܰܕ݂
ܚܒ݂ܺܝܫܺܝܢܰܢ
ܠܗܰܝܡܳܢܽܘܬ݂ܳܐ
ܕ݁ܰܥܬ݂ܺܝܕ݂ܳܐ
ܗܘܳܬ݂
ܠܡܶܬ݂ܓ݁ܠܳܝܽܘ܂</div>
<div type="v" n="24">ܢܳܡܽܘܣܳܐ
ܗܳܟ݂ܺܝܠ
ܬ݁ܳܪܐܳܐ ܗܘܳܐ
ܠܰܢ ܠܘܳܬ݂
ܡܫܺܝܚܳܐ ܕ݁ܡܶܢ
ܗܰܝܡܳܢܽܘܬ݂ܳܐ
ܢܶܙܕ݁ܰܕ݁ܰܩ܂</div>
<div type="v" n="25">ܟ݁ܰܕ݂
ܐܶܬ݂ܳܬ݂ ܕ݁ܶܝܢ
ܗܰܝܡܳܢܽܘܬ݂ܳܐ
ܠܳܐ ܗܘܰܝܢ
ܬ݁ܚܶܝܬ݂
ܬ݁ܳܪܐܶܐ܂</div>
<div type="v" n="26">ܟ݁ܽܠܟ݂ܽܘܢ
ܓ݁ܶܝܪ ܒ݁ܢܰܝܳܐ
ܐܰܢ݈ܬ݁ܽܘܢ
ܕ݁ܰܐܠܳܗܳܐ
ܒ݁ܗܰܝܡܳܢܽܘܬ݂ܳܐ
ܕ݁ܝܶܫܽܘܥ
ܡܫܺܝܚܳܐ܂</div>
<div type="v" n="27">ܐܰܝܠܶܝܢ
ܓ݁ܶܝܪ
ܕ݁ܒ݂ܰܡܫܺܝܚܳܐ
ܥܡܰܕ݁ܬ݁ܽܘܢ
ܠܰܡܫܺܝܚܳܐ
ܠܒ݂ܶܫܬ݁ܽܘܢ܂</div>
<div type="v" n="28">ܠܰܝܬ݁
ܝܺܗܽܘܕ݂ܳܝܳܐ
ܘܠܳܐ ܐܰܪܡܳܝܳܐ
ܠܰܝܬ݁
ܥܰܒ݂ܕ݁ܳܐ ܘܠܳܐ
ܒ݁ܰܪ ܚܺܐܪܶܐ
ܠܰܝܬ݁
ܕ݁ܶܟ݂ܪܳܐ ܘܠܳܐ
ܢܶܩܒ݁ܬ݂ܳܐ
ܟ݁ܽܠܟ݂ܽܘܢ
ܓ݁ܶܝܪ ܚܰܕ݂
ܐܰܢ݈ܬ݁ܽܘܢ
ܒ݁ܝܶܫܽܘܥ
ܡܫܺܝܚܳܐ܂</div>
<div type="v" n="29">ܘܶܐܢ
ܕ݁ܰܡܫܺܝܚܳܐ
ܐܢ݈ܬ݁ܽܘܢ
ܡܶܟ݁ܺܝܠ
ܙܰܪܥܶܗ
ܐܰܢ݈ܬ݁ܽܘܢ
ܕ݁ܰܐܒ݂ܪܳܗܳܡ
ܘܝܳܪܬ݁ܶܐ
ܒ݁ܡܽܘܠܟ݁ܳܢܳܐ܂</div>
</div>
<div type="ch" n="4">
<div type="title" n="title"> ܀ ܕܠܘܬ
ܓܠܛܝ̈ܐ ܕܕ </div>
<div type="v" n="1">ܐܳܡܰܪ
ܐ݈ܢܳܐ ܕ݁ܶܝܢ
ܕ݁ܰܟ݂ܡܳܐ
ܙܰܒ݂ܢܳܐ
ܕ݁ܝܳܪܬ݁ܳܐ
ܛܠܶܐ ܠܳܐ
ܦ݁ܪܺܝܫ ܡܶܢ
ܥܰܒ݂ܕ݁ܶܐ
ܟ݁ܰܕ݂ ܡܳܪܶܐ
ܗ݈ܽܘ
ܕ݁ܟ݂ܽܠܗܽܘܢ܂</div>
<div type="v" n="2">ܐܶܠܳܐ
ܬ݁ܚܶܝܬ݂
ܐܶܦ݁ܺܛܪܳܘܦ݁ܶܐ
ܐܺܝܬ݂ܰܘܗ݈ܝ
ܘܪܰܒ݁ܰܝ
ܒ݁ܳܬ݁ܶܐ
ܥܕ݂ܰܡܳܐ
ܠܙܰܒ݂ܢܳܐ
ܕ݁ܣܳܡ
ܐܰܒ݂ܽܘܗ݈ܝ܂</div>
<div type="v" n="3">ܗܳܟ݂ܰܢܳܐ
ܐܳܦ݂ ܚܢܰܢ
ܟ݁ܰܕ݂
ܝܰܠܽܘܕ݂ܶܐ
ܗ݈ܘܰܝܢ
ܬ݁ܚܶܝܬ݂
ܐܶܣܛܽܘܟ݁ܣܰܘܗ݈ܝ
ܕ݁ܥܳܠܡܳܐ
ܡܫܰܥܒ݁ܕ݂ܺܝܢ
ܗܘܰܝܢ܂</div>
<div type="v" n="4">ܟ݁ܰܕ݂ ܡܛܳܐ
ܕ݁ܶܝܢ
ܫܽܘܠܳܡܶܗ
ܕ݁ܙܰܒ݂ܢܳܐ
ܫܰܕ݁ܰܪ
ܐܰܠܳܗܳܐ
ܠܰܒ݂ܪܶܗ
ܘܰܗܘܳܐ ܡܶܢ
ܐܰܢ݈ܬ݁ܬ݂ܳܐ
ܘܰܗܘܳܐ
ܬ݁ܚܶܝܬ݂
ܢܳܡܽܘܣܳܐ܂</div>
<div type="v" n="5">ܕ݁ܠܰܐܝܠܶܝܢ
ܕ݁ܰܬ݂ܚܶܝܬ݂
ܢܳܡܽܘܣܳܐ
ܐܶܢܽܘܢ
ܢܶܙܒ݁ܶܢ
ܘܰܢܩܰܒ݁ܶܠ
ܣܺܝܡܰܬ݂
ܒ݁ܢܰܝܳܐ܂</div>
<div type="v" n="6">ܘܕ݂ܺܐܝܬ݂ܰܝܟ݁ܽܘܢ
ܕ݁ܶܝܢ ܒ݁ܢܰܝܳܐ
ܫܰܕ݁ܰܪ
ܐܰܠܳܗܳܐ
ܪܽܘܚܳܐ
ܕ݁ܰܒ݂ܪܶܗ
ܠܠܶܒ݁ܰܘܳܬ݂ܟ݂ܽܘܢ
ܗܳܝ ܕ݁ܩܳܪܝܳܐ
ܐܰܒ݂ܰܐ
ܐܰܒ݂ܽܘܢ܂</div>
<div type="v" n="7">ܡܶܟ݁ܺܝܠ
ܠܳܐ ܗܘܰܝܬ݁ܽܘܢ
ܥܰܒ݂ܕ݁ܶܐ
ܐܶܠܳܐ ܒ݁ܢܰܝܳܐ
ܘܶܐܢ ܒ݁ܢܰܝܳܐ
ܐܳܦ݂ ܝܳܪܬ݁ܶܐ
ܕ݁ܰܐܠܳܗܳܐ
ܒ݁ܝܰܕ݂ ܝܶܫܽܘܥ
ܡܫܺܝܚܳܐ܂</div>
<div type="v" n="8">ܗܳܝܕ݁ܶܝܢ
ܓ݁ܶܝܪ ܟ݁ܰܕ݂
ܠܳܐ ܝܳܕ݂ܥܺܝܢ
ܗ݈ܘܰܝܬ݁ܽܘܢ
ܠܰܐܠܳܗܳܐ
ܦ݁ܠܰܚܬ݁ܽܘܢ
ܠܗܳܢܽܘܢ ܕ݁ܡܶܢ
ܟ݁ܝܳܢܗܽܘܢ ܠܳܐ
ܗ݈ܘܰܘ
ܐܰܠܳܗܶܐ܂</div>
<div type="v" n="9">ܗܳܫܳܐ
ܕ݁ܶܝܢ
ܕ݁ܺܝܕ݂ܰܥܬ݁ܽܘܢ
ܠܰܐܠܳܗܳܐ
ܘܝܰܬ݁ܺܝܪܳܐܝܺܬ݂
ܕ݁ܶܐܬ݂ܺܝܕ݂ܰܥܬ݁ܽܘܢ
ܡܶܢ ܐܰܠܳܗܳܐ
ܬ݁ܽܘܒ݂
ܗܦ݂ܰܟ݂ܬ݁ܽܘܢ
ܠܟ݂ܽܘܢ ܥܰܠ
ܗܳܢܽܘܢ
ܐܶܣܛܽܘܟ݁ܣܶܐ
ܡܰܪܥܶܐ
ܘܡܶܣܟ݁ܺܢܶܐ
ܘܡܶܢ ܕ݁ܪܺܝܫ
ܨܳܒ݂ܶܝܬ݁ܽܘܢ
ܠܡܶܫܬ݁ܰܥܒ݁ܳܕ݂ܽܘ
ܠܗܽܘܢ܂</div>
<div type="v" n="10">ܝܰܘܡܶܐ
ܘܝܰܪܚܶܐ
ܘܙܰܒ݂ܢܶܐ
ܘܰܫܢܰܝܳܐ
ܢܳܛܪܺܝܬ݁ܽܘܢ܂</div>
<div type="v" n="11">ܕ݁ܳܚܶܠ
ܐ݈ܢܳܐ ܕ݁ܰܠܡܳܐ
ܣܪܺܝܩܳܐܝܺܬ݂
ܠܺܐܝܬ݂
ܒ݁ܟ݂ܽܘܢ܂</div>
<div type="v" n="12">ܗܘܰܘ
ܐܰܟ݂ܘܳܬ݂ܝ
ܡܶܛܽܠ ܕ݁ܳܐܦ݂
ܐܶܢܳܐ
ܐܰܟ݂ܘܳܬ݂ܟ݂ܽܘܢ
ܗܘܺܝܬ݂ ܐܰܚܰܝ
ܒ݁ܳܥܶܐ ܐ݈ܢܳܐ
ܡܶܢܟ݂ܽܘܢ ܠܳܐ
ܡܶܕ݁ܶܡ
ܐܰܣܟ݁ܶܠܬ݁ܽܘܢ
ܒ݁ܺܝ܂</div>
<div type="v" n="13">ܝܳܕ݂ܥܺܝܢ
ܐܢ݈ܬ݁ܽܘܢ
ܓ݁ܶܝܪ
ܕ݁ܒ݂ܰܟ݂ܪܺܝܗܽܘܬ݂
ܒ݁ܶܣܪܝ
ܣܰܒ݁ܰܪܬ݁ܟ݂ܽܘܢ
ܗ݈ܘܺܝܬ݂ ܡܶܢ
ܩܕ݂ܺܝܡ܂</div>
<div type="v" n="14">ܘܢܶܣܝܽܘܢܳܐ
ܕ݁ܒ݂ܶܣܪܝ ܠܳܐ
ܫܳܛܬ݁ܽܘܢ ܘܠܳܐ
ܢܰܕ݁ܬ݁ܽܘܢ
ܐܶܠܳܐ ܐܰܝܟ݂
ܕ݁ܰܠܡܰܠܰܐܟ݂ܳܐ
ܕ݁ܰܐܠܳܗܳܐ
ܩܰܒ݁ܶܠܬ݁ܽܘܢܳܢܝ
ܘܰܐܝܟ݂
ܕ݁ܰܠܝܶܫܽܘܥ
ܡܫܺܝܚܳܐ܂</div>
<div type="v" n="15">ܐܰܝܟ݁ܰܘ
ܗܳܟ݂ܺܝܠ
ܛܽܘܒ݂ܟ݂ܽܘܢ
ܣܳܗܶܕ݂ ܐ݈ܢܳܐ
ܓ݁ܶܝܪ
ܥܠܰܝܟ݁ܽܘܢ
ܕ݁ܶܐܠܽܘ
ܡܶܫܟ݁ܚܳܐ
ܗ݈ܘܳܬ݂
ܥܰܝܢܰܝܟ݁ܽܘܢ
ܚܳܨܶܝܢ
ܗܘܰܝܬ݁ܽܘܢ
ܘܝܳܗܒ݁ܺܝܢ
ܠܺܝ܂</div>
<div type="v" n="16">ܕ݁ܰܠܡܳܐ
ܒ݁ܥܶܠܕ݁ܒ݂ܳܒ݂ܳܐ
ܗ݈ܘܺܝܬ݂
ܠܟ݂ܽܘܢ
ܕ݁ܰܐܟ݂ܪܙܶܬ݂
ܠܟ݂ܽܘܢ
ܫܪܳܪܳܐ܂</div>
<div type="v" n="17">ܚܳܣܡܺܝܢ
ܒ݁ܟ݂ܽܘܢ ܠܳܐ
ܗ݈ܘܳܐ
ܠܫܰܦ݁ܺܝܪܬ݁ܳܐ
ܐܶܠܳܐ
ܠܡܶܚܒ݁ܰܫܟ݂ܽܘܢ
ܗ݈ܽܘ ܨܳܒ݂ܶܝܢ
ܕ݁ܰܐܢ݈ܬ݁ܽܘܢ
ܬ݁ܶܗܘܽܘܢ
ܚܳܣܡܺܝܢ
ܒ݁ܗܽܘܢ܂</div>
<div type="v" n="18">ܫܰܦ݁ܺܝܪ
ܗ݈ܽܘ ܕ݁ܶܝܢ
ܕ݁ܬ݂ܶܬ݂ܚܰܣܡܽܘܢ
ܒ݁ܫܰܦ݁ܺܝܪܳܬ݂ܳܐ
ܒ݁ܟ݂ܽܠܙܒ݂ܰܢ
ܘܠܳܐ ܐܶܡܰܬ݂ܝ
ܕ݁ܰܠܘܳܬ݂ܟ݂ܽܘܢ
ܐ݈ܢܳܐ
ܒ݁ܰܠܚܽܘܕ݂܂</div>
<div type="v" n="19">ܒ݁ܢܰܝ
ܐܰܝܠܶܝܢ ܕ݁ܡܶܢ
ܕ݁ܪܺܝܫ
ܡܚܰܒ݁ܶܠ ܐ݈ܢܳܐ
ܥܕ݂ܰܡܳܐ
ܕ݁ܢܶܬ݁ܬ݁ܨܺܝܪ
ܒ݁ܟ݂ܽܘܢ
ܡܫܺܝܚܳܐ܂</div>
<div type="v" n="20">ܨܳܒ݂ܶܐ
ܗ݈ܘܺܝܬ݂ ܕ݁ܶܝܢ
ܕ݁ܶܐܗܘܶܐ
ܠܘܳܬ݂ܟ݂ܽܘܢ
ܗܳܫܳܐ
ܘܶܐܫܰܚܠܶܦ݂
ܒ݁ܰܪ݈ܬ݂ ܩܳܠܝ
ܡܶܛܽܠ
ܕ݁ܬ݂ܰܡܺܝܗ
ܐ݈ܢܳܐ
ܒ݁ܟ݂ܽܘܢ܂</div>
<div type="v" n="21">ܐܶܡܰܪܘ
ܠܺܝ ܐܰܢ݈ܬ݁ܽܘܢ
ܐܰܝܠܶܝܢ
ܕ݁ܨܳܒ݂ܶܝܢ
ܕ݁ܢܶܗܘܽܘܢ
ܬ݁ܚܶܝܬ݂
ܢܳܡܽܘܣܳܐ ܠܶܗ
ܠܢܳܡܽܘܣܳܐ ܠܳܐ
ܫܳܡܥܺܝܢ
ܐܢ݈ܬ݁ܽܘܢ܂</div>
<div type="v" n="22">ܟ݁ܬ݂ܺܝܒ݂
ܓ݁ܶܝܪ
ܕ݁ܠܰܐܒ݂ܪܳܗܳܡ
ܬ݁ܪܶܝܢ ܒ݁ܢܺܝܢ
ܗܘܰܘ ܠܶܗ ܚܰܕ݂
ܡܶܢ ܐܰܡܬ݂ܳܐ
ܘܚܰܕ݂ ܡܶܢ
ܚܺܐܪܬ݁ܳܐ܂</div>
<div type="v" n="23">ܐܶܠܳܐ ܗܰܘ
ܕ݁ܡܶܢ ܐܰܡܬ݂ܳܐ
ܒ݁ܰܒ݂ܣܰܪ
ܐܶܬ݂ܺܝܠܶܕ݂
ܗܰܘ ܕ݁ܶܝܢ
ܕ݁ܡܶܢ
ܚܺܐܪܬ݁ܳܐ
ܒ݁ܡܽܘܠܟ݁ܳܢܳܐ
ܗܘܳܐ܂</div>
<div type="v" n="24">ܗܳܠܶܝܢ
ܕ݁ܶܝܢ
ܐܺܝܬ݂ܰܝܗܶܝܢ
ܦ݁ܶܠܳܐܬ݂ܳܐ
ܕ݁ܬ݂ܰܪܬ݁ܶܝܢ
ܕ݁ܺܝܰܬ݂ܺܩܰܣ
ܚܕ݂ܳܐ ܕ݁ܡܶܢ
ܛܽܘܪ ܣܺܝܢܰܝ
ܝܳܠܕ݁ܳܐ
ܠܥܰܒ݂ܕ݁ܽܘܬ݂ܳܐ
ܕ݁ܺܐܝܬ݂ܶܝܗ
ܗܳܓ݂ܳܪ܂</div>
<div type="v" n="25">ܗܳܓ݂ܳܪ
ܓ݁ܶܝܪ ܛܽܘܪܳܐ
ܗܽܘ ܕ݁ܣܺܝܢܰܝ
ܕ݁ܒ݂ܰܐܪܰܒ݂ܺܝܰܐ
ܘܫܳܠܡܳܐ
ܠܗܳܕ݂ܶܐ
ܐܽܘܪܺܫܠܶܡ
ܘܦ݂ܳܠܚܳܐ
ܥܰܒ݂ܕ݁ܽܘܬ݂ܳܐ
ܗܺܝ
ܘܰܒ݂ܢܶܝܗ܂</div>
<div type="v" n="26">ܗܳܝ ܕ݁ܶܝܢ
ܐܽܘܪܺܫܠܶܡ
ܥܶܠܳܝܬ݁ܳܐ
ܚܺܐܪܬ݁ܳܐ ܗ݈ܝ
ܕ݁ܺܐܝܬ݂ܶܝܗ
ܐܶܡܰܢ܂</div>
<div type="v" n="27">ܟ݁ܬ݂ܺܝܒ݂
ܓ݁ܶܝܪ
ܕ݁ܶܐܬ݂ܒ݁ܰܣܰܡܝ
ܥܩܰܪܬ݂ܳܐ ܗܳܝ
ܕ݁ܠܳܐ ܝܳܠܕ݁ܳܐ
ܘܶܐܬ݂ܦ݁ܰܨܚܝ
ܘܰܓ݂ܥܳܝ ܗܳܝ
ܕ݁ܠܳܐ
ܡܚܰܒ݁ܠܳܐ
ܡܶܛܽܠ
ܕ݁ܰܣܓ݂ܺܝܘ
ܒ݁ܢܶܝܗ
ܕ݁ܨܳܕ݂ܺܝܬ݂ܳܐ
ܝܰܬ݁ܺܝܪ ܡܶܢ
ܒ݁ܢܶܝܗ
ܕ݁ܰܒ݂ܥܺܝܠܬ݁ܳܐ܂</div>
<div type="v" n="28">ܚܢܰܢ
ܕ݁ܶܝܢ ܐܰܚܰܝ
ܐܰܝܟ݂ ܐܺܝܣܚܳܩ
ܒ݁ܢܰܝ
ܡܽܘܠܟ݁ܳܢܳܐ
ܚܢܰܢ܂</div>
<div type="v" n="29">ܘܰܐܝܟ݂
ܕ݁ܗܳܝܕ݁ܶܝܢ
ܗܰܘ ܕ݁ܺܝܠܺܝܕ݂
ܗ݈ܘܳܐ
ܒ݁ܒ݂ܶܣܪܳܐ
ܪܳܕ݂ܶܦ݂ ܗ݈ܘܳܐ
ܠܗܰܘ
ܕ݁ܰܒ݂ܪܽܘܚܳܐ
ܗܳܟ݂ܰܢܳܐ ܐܳܦ݂
ܗܳܫܳܐ܂</div>
<div type="v" n="30">ܐܶܠܳܐ
ܡܳܢܳܐ ܐܶܡܰܪ
ܟ݁ܬ݂ܳܒ݂ܳܐ
ܐܰܦ݁ܶܩܶܝܗ
ܠܰܐܡܬ݂ܳܐ
ܘܠܰܒ݂ܪܳܗ
ܡܶܛܽܠ ܕ݁ܠܳܐ
ܢܺܐܪܰܬ݂ ܒ݁ܪܳܗ
ܕ݁ܰܐܡܬ݂ܳܐ ܥܰܡ
ܒ݁ܪܳܗ
ܕ݁ܚܺܐܪܬ݁ܳܐ܂</div>
<div type="v" n="31">ܚܢܰܢ
ܗܳܟ݂ܺܝܠ ܐܰܚܰܝ
ܠܳܐ ܗܘܰܝܢ
ܒ݁ܢܰܝ ܐܰܡܬ݂ܳܐ
ܐܶܠܳܐ ܒ݁ܢܰܝ
ܚܺܐܪܬ݁ܳܐ܂</div>
</div>
<div type="ch" n="5">
<div type="title" n="title"> ܀ ܕܠܘܬ
ܓܠܛܝ̈ܐ ܗܗ </div>
<div type="v" n="1">ܩܽܘܡܘ
ܗܳܟ݂ܺܝܠ
ܒ݁ܚܺܐܪܽܘܬ݂ܳܐ
ܗܳܝ
ܕ݁ܰܡܫܺܝܚܳܐ
ܚܰܪܪܰܢ ܘܠܳܐ
ܬ݁ܶܬ݂ܟ݁ܰܕ݂ܢܽܘܢ
ܬ݁ܽܘܒ݂
ܒ݁ܢܺܝܪܳܐ
ܕ݁ܥܰܒ݂ܕ݁ܽܘܬ݂ܳܐ܂</div>
<div type="v" n="2">ܗܳܐ ܐܶܢܳܐ
ܦ݁ܰܘܠܳܘܣ
ܐܳܡܰܪ ܐ݈ܢܳܐ
ܠܟ݂ܽܘܢ ܕ݁ܶܐܢ
ܬ݁ܶܬ݂ܓ݁ܰܙܪܽܘܢ
ܡܫܺܝܚܳܐ
ܡܶܕ݁ܶܡ ܠܳܐ
ܡܰܗܢܶܐ
ܠܟ݂ܽܘܢ܂</div>
<div type="v" n="3">ܡܣܰܗܶܕ݂
ܐ݈ܢܳܐ ܕ݁ܶܝܢ
ܬ݁ܽܘܒ݂ ܠܟ݂ܽܠ
ܒ݁ܰܪܢܳܫ
ܕ݁ܡܶܬ݂ܓ݁ܙܰܪ
ܕ݁ܚܰܝܳܒ݂ ܗ݈ܽܘ
ܕ݁ܟ݂ܽܠܶܗ
ܢܳܡܽܘܣܳܐ
ܢܶܥܒ݁ܶܕ݂܂</div>
<div type="v" n="4">ܐܶܬ݂ܒ݁ܰܛܰܠܬ݁ܽܘܢ
ܠܟ݂ܽܘܢ ܡܶܢ
ܡܫܺܝܚܳܐ
ܐܰܝܠܶܝܢ
ܕ݁ܰܒ݂ܢܳܡܽܘܣܳܐ
ܡܶܙܕ݁ܰܕ݁ܩܺܝܬ݁ܽܘܢ
ܘܡܶܢ
ܛܰܝܒ݁ܽܘܬ݂ܳܐ
ܢܦ݂ܰܠܬ݁ܽܘܢ܂</div>
<div type="v" n="5">ܚܢܰܢ ܓ݁ܶܝܪ
ܒ݁ܪܽܘܚܳܐ
ܕ݁ܡܶܢ
ܗܰܝܡܳܢܽܘܬ݂ܳܐ
ܠܣܰܒ݂ܪܳܐ
ܕ݁ܙܰܕ݁ܺܝܩܽܘܬ݂ܳܐ
ܡܩܰܘܶܝܢܰܢ܂</div>
<div type="v" n="6">ܒ݁ܰܡܫܺܝܚܳܐ
ܓ݁ܶܝܪ ܝܶܫܽܘܥ
ܠܳܐ
ܓ݁ܙܽܘܪܬ݁ܳܐ
ܡܶܕ݁ܶܡ
ܐܺܝܬ݂ܶܝܗ ܘܠܳܐ
ܥܽܘܪܠܽܘܬ݂ܳܐ
ܐܶܠܳܐ
ܗܰܝܡܳܢܽܘܬ݂ܳܐ
ܕ݁ܡܶܬ݂ܓ݁ܰܡܪܳܐ
ܒ݁ܚܽܘܒ݁ܳܐ܂</div>
<div type="v" n="7">ܫܰܦ݁ܺܝܪ
ܪܳܗܛܺܝܢ
ܗܘܰܝܬ݁ܽܘܢ
ܡܰܢܽܘ
ܕ݁ܰܘܶܕ݂ܟ݂ܽܘܢ
ܕ݁ܠܰܫܪܳܪܳܐ
ܠܳܐ
ܬ݁ܶܬ݁ܛܦ݁ܺܝܣܽܘܢ܂</div>
<div type="v" n="8">ܦ݁ܝܳܣܟ݂ܽܘܢ
ܠܳܐ ܗ݈ܘܳܐ ܡܶܢ
ܗܰܘ
ܕ݁ܰܩܪܳܟ݂ܽܘܢ܂</div>
<div type="v" n="9">ܚܡܺܝܪܳܐ
ܩܰܠܺܝܠ ܟ݁ܽܠܳܗ
ܓ݁ܒ݂ܺܝܠܬ݁ܳܐ
ܡܰܚܡܰܥ܂</div>
<div type="v" n="10">ܐܶܢܳܐ
ܬ݁ܟ݂ܺܝܠ ܐ݈ܢܳܐ
ܥܠܰܝܟ݁ܽܘܢ
ܒ݁ܡܳܪܰܢ
ܕ݁ܡܶܕ݁ܶܡ
ܐ݈ܚܪܺܝܢ ܠܳܐ
ܡܶܬ݂ܪܰܥܶܝܬ݁ܽܘܢ
ܘܰܐܝܢܳܐ
ܕ݁ܕ݂ܳܠܰܚ
ܠܟ݂ܽܘܢ ܗܽܘ
ܢܣܰܝܒ݁ܪܺܝܘܗ݈ܝ
ܠܕ݂ܺܝܢܳܐ ܡܰܢ
ܕ݁ܺܐܝܬ݂ܰܘܗ݈ܝ܂</div>
<div type="v" n="11">ܐܶܢܳܐ
ܕ݁ܶܝܢ ܐܰܚܰܝ
ܐܶܠܽܘ
ܥܕ݂ܰܟ݁ܺܝܠ
ܓ݁ܙܽܘܪܬ݁ܳܐ
ܡܰܟ݂ܪܶܙ
ܗ݈ܘܺܝܬ݂
ܠܡܳܢܳܐ
ܡܶܬ݂ܪܕ݂ܶܦ݂
ܗ݈ܘܺܝܬ݂
ܕ݁ܰܠܡܳܐ
ܐܶܬ݂ܒ݁ܰܛܰܠ
ܠܶܗ ܟ݁ܶܫܠܶܗ
ܕ݁ܰܙܩܺܝܦ݂ܳܐ܂</div>
<div type="v" n="12">ܐܶܫܬ݁ܽܘܦ݂
ܕ݁ܶܝܢ ܐܳܦ݂
ܡܶܦ݂ܣܰܩ
ܢܶܦ݂ܣܩܽܘܢ
ܗܳܢܽܘܢ
ܕ݁ܕ݂ܳܠܚܺܝܢ
ܠܟ݂ܽܘܢ܂</div>
<div type="v" n="13">ܐܰܢ݈ܬ݁ܽܘܢ
ܕ݁ܶܝܢ
ܠܚܺܐܪܽܘܬ݂ܳܐ
ܗ݈ܘ
ܐܶܬ݂ܩܪܺܝܬ݁ܽܘܢ
ܐܰܚܰܝ
ܒ݁ܰܠܚܽܘܕ݂ ܠܳܐ
ܬ݁ܶܗܘܶܐ
ܚܺܐܪܽܘܬ݂ܟ݂ܽܘܢ
ܠܥܶܠܰܬ݂
ܒ݁ܶܣܪܳܐ ܐܶܠܳܐ
ܒ݁ܚܽܘܒ݁ܳܐ
ܗܘܰܝܬ݁ܽܘܢ
ܡܶܫܬ݁ܰܥܒ݁ܕ݂ܺܝܢ
ܚܰܕ݂ ܠܚܰܕ݂܂</div>
<div type="v" n="14">ܟ݁ܽܠܶܗ
ܓ݁ܶܝܪ
ܢܳܡܽܘܣܳܐ
ܒ݁ܰܚܕ݂ܳܐ
ܡܶܠܬ݂ܳܐ
ܡܶܬ݂ܡܰܠܶܐ
ܒ݁ܗܳܝ
ܕ݁ܬ݂ܰܚܶܒ݂
ܠܩܰܪܺܝܒ݂ܳܟ݂
ܐܰܝܟ݂
ܢܰܦ݂ܫܳܟ݂܂</div>
<div type="v" n="15">ܐܶܢ ܕ݁ܶܝܢ
ܚܰܕ݂ ܠܚܰܕ݂
ܡܢܰܟ݁ܬ݂ܺܝܬ݁ܽܘܢ
ܘܳܐܟ݂ܠܺܝܬ݁ܽܘܢ
ܚܙܰܘ ܕ݁ܰܠܡܳܐ
ܚܰܕ݂ ܡܶܢ ܚܰܕ݂
ܬ݁ܣܽܘܦ݂ܽܘܢ܂</div>
<div type="v" n="16">ܐܳܡܰܪ
ܐ݈ܢܳܐ ܕ݁ܶܝܢ
ܕ݁ܰܒ݂ܪܽܘܚܳܐ
ܗܘܰܝܬ݁ܽܘܢ
ܡܗܰܠܟ݂ܺܝܢ
ܘܪܶܓ݁ܬ݂ܳܐ
ܕ݁ܒ݂ܶܣܪܳܐ ܠܳܐ
ܡܶܢ ܡܬ݂ܽܘܡ
ܬ݁ܶܥܒ݁ܕ݂ܽܘܢ܂</div>
<div type="v" n="17">ܒ݁ܶܣܪܳܐ
ܓ݁ܶܝܪ ܪܳܐܶܓ݂
ܡܶܕ݁ܶܡ
ܕ݁ܢܳܟ݂ܶܐ
ܠܪܽܘܚܳܐ
ܘܪܽܘܚܳܐ
ܪܳܓ݁ܳܐ ܡܶܕ݁ܶܡ
ܕ݁ܢܳܟ݂ܶܐ
ܠܒ݂ܶܣܪܳܐ
ܘܰܬ݂ܪܰܝܗܽܘܢ
ܣܰܩܽܘܒ݂ܠܶܐ
ܐܶܢܽܘܢ ܚܰܕ݂
ܕ݁ܚܰܕ݂ ܕ݁ܠܳܐ
ܡܶܕ݁ܶܡ
ܕ݁ܨܳܒ݂ܶܝܬ݁ܽܘܢ
ܬ݁ܶܗܘܽܘܢ
ܥܳܒ݂ܕ݁ܺܝܢ܂</div>
<div type="v" n="18">ܐܶܢ ܕ݁ܶܝܢ
ܒ݁ܪܽܘܚܳܐ
ܡܶܬ݁ܕ݁ܰܒ݁ܪܺܝܢ
ܐܢ݈ܬ݁ܽܘܢ ܠܳܐ
ܗܘܰܝܬ݁ܽܘܢ
ܬ݁ܚܶܝܬ݂
ܢܳܡܽܘܣܳܐ܂</div>
<div type="v" n="19">ܝܺܕ݂ܺܝܥܺܝܢ
ܐܶܢܽܘܢ ܓ݁ܶܝܪ
ܥܒ݂ܳܕ݂ܰܘܗ݈ܝ
ܕ݁ܒ݂ܶܣܪܳܐ
ܕ݁ܺܐܝܬ݂ܰܝܗܽܘܢ
ܙܳܢܝܽܘܬ݂ܳܐ
ܛܰܢܦ݂ܽܘܬ݂ܳܐ
ܨܰܚܢܽܘܬ݂ܳܐ܂</div>
<div type="v" n="20">ܦ݁ܽܘܠܚܳܢܳܐ
ܕ݁ܰܦ݂ܬ݂ܰܟ݂ܪܶܐ
ܚܰܪܳܫܽܘܬ݂ܳܐ
ܒ݁ܥܶܠܕ݁ܒ݂ܳܒ݂ܽܘܬ݂ܳܐ
ܚܶܪܝܳܢܳܐ
ܛܢܳܢܳܐ
ܚܶܡܬ݁ܳܐ
ܥܶܨܝܳܢܳܐ
ܦ݁ܳܠܰܓ݂ܘܳܬ݂ܳܐ
ܣܶܕ݂ܩܶܐ܂</div>
<div type="v" n="21">ܚܣܳܡܳܐ
ܩܶܛܠܳܐ
ܪܰܘܳܝܽܘܬ݂ܳܐ
ܙܡܳܪܳܐ ܘܟ݂ܽܠ
ܕ݁ܰܠܗܳܠܶܝܢ
ܕ݁ܳܡܶܝܢ
ܘܰܐܝܠܶܝܢ
ܕ݁ܗܳܠܶܝܢ
ܣܳܥܪܺܝܢ ܐܰܝܟ݂
ܕ݁ܡܶܢ
ܠܽܘܩܕ݂ܰܡ
ܐܶܡܪܶܬ݂
ܠܟ݂ܽܘܢ ܐܳܦ݂
ܗܳܫܳܐ ܐܳܡܰܪ
ܐ݈ܢܳܐ
ܕ݁ܡܰܠܟ݁ܽܘܬ݂ܶܗ
ܕ݁ܰܐܠܳܗܳܐ ܠܳܐ
ܝܳܪܬ݁ܺܝܢ܂</div>
<div type="v" n="22">ܦ݁ܺܐܪܶܐ
ܕ݁ܶܝܢ
ܕ݁ܪܽܘܚܳܐ
ܐܺܝܬ݂ܰܝܗܽܘܢ
ܚܽܘܒ݁ܳܐ
ܚܰܕ݂ܽܘܬ݂ܳܐ
ܫܠܳܡܳܐ
ܡܰܓ݁ܪܰܬ݂
ܪܽܘܚܳܐ
ܒ݁ܰܣܺܝܡܽܘܬ݂ܳܐ
ܛܳܒ݂ܽܘܬ݂ܳܐ
ܗܰܝܡܳܢܽܘܬ݂ܳܐ܂</div>
<div type="v" n="23">ܡܰܟ݁ܺܝܟ݂ܽܘܬ݂ܳܐ
ܡܣܰܝܒ݁ܪܳܢܽܘܬ݂ܳܐ
ܥܰܠ ܗܳܠܶܝܢ
ܢܳܡܽܘܣܳܐ ܠܳܐ
ܣܺܝܡ܂</div>
<div type="v" n="24">ܐܰܝܠܶܝܢ
ܕ݁ܶܝܢ
ܕ݁ܕ݂ܰܡܫܺܝܚܳܐ
ܐܶܢܽܘܢ
ܒ݁ܶܣܪܗܽܘܢ
ܙܩܰܦ݂ܘ ܥܰܡ
ܟ݁ܽܠܗܽܘܢ
ܟ݁ܺܐܒ݂ܰܘܗ݈ܝ
ܘܰܪܓ݂ܺܝܓ݂ܳܬ݂ܶܗ܂</div>
<div type="v" n="25">ܢܺܚܶܐ
ܗܳܟ݂ܺܝܠ
ܒ݁ܪܽܘܚܳܐ
ܘܰܠܪܽܘܚܳܐ
ܢܶܫܠܰܡ܂</div>
<div type="v" n="26">ܘܠܳܐ
ܢܶܗܘܶܐ
ܣܪܺܝܩܰܝ
ܫܽܘܒ݂ܚܳܐ
ܕ݁ܡܰܩܠܺܝܢ
ܚܰܕ݂ ܥܰܠ ܚܰܕ݂
ܘܚܳܣܡܺܝܢ ܚܰܕ݂
ܒ݁ܚܰܕ݂܂</div>
</div>
<div type="ch" n="6">
<div type="title" n="title"> ܀ ܕܠܘܬ
ܓܠܛܝ̈ܐ ܘܘ </div>
<div type="v" n="1">ܐܰܚܰܝ ܐܶܢ
ܐ݈ܢܳܫ
ܡܶܢܟ݂ܽܘܢ
ܢܶܬ݂ܩܰܕ݁ܰܡ
ܒ݁ܣܰܟ݂ܠܽܘܬ݂ܳܐ
ܐܰܢ݈ܬ݁ܽܘܢ
ܐܰܝܠܶܝܢ
ܕ݁ܰܒ݂ܪܽܘܚ
ܐܰܢ݈ܬ݁ܽܘܢ
ܐܰܬ݂ܩܢܽܘܗ݈ܝ
ܒ݁ܪܽܘܚܳܐ
ܡܰܟ݁ܺܝܟ݂ܬ݁ܳܐ
ܘܰܗܘܰܝܬ݁ܽܘܢ
ܙܗܺܝܪܺܝܢ
ܕ݁ܕ݂ܰܠܡܳܐ
ܐܳܦ݂
ܐܰܢ݈ܬ݁ܽܘܢ
ܬ݁ܶܬ݂ܢܰܣܽܘܢ܂</div>
<div type="v" n="2">ܘܰܛܥܰܢܘ
ܝܽܘܩܪܳܐ
ܕ݁ܰܚܕ݂ܳܕ݂ܶܐ
ܕ݁ܗܳܟ݂ܰܢܳܐ
ܡܡܰܠܶܝܬ݁ܽܘܢ
ܢܳܡܽܘܣܶܗ
ܕ݁ܰܡܫܺܝܚܳܐ܂</div>
<div type="v" n="3">ܐܶܢ ܓ݁ܶܝܪ
ܐ݈ܢܳܫ ܣܳܒ݂ܰܪ
ܕ݁ܺܐܝܬ݂ܰܘܗ݈ܝ
ܡܶܕ݁ܶܡ ܟ݁ܰܕ݂
ܠܳܐ
ܐܺܝܬ݂ܰܘܗ݈ܝ
ܢܰܦ݂ܫܶܗ
ܡܰܛܥܶܐ܂</div>
<div type="v" n="4">ܐܶܠܳܐ
ܐ݈ܢܳܫ
ܥܒ݂ܳܕ݂ܶܗ
ܢܶܗܘܶܐ ܒ݁ܳܩܶܐ
ܘܗܳܝܕ݁ܶܝܢ
ܒ݁ܰܝܢܰܘܗ݈ܝ
ܠܢܰܦ݂ܫܶܗ
ܢܶܗܘܶܐ
ܫܽܘܒ݂ܗܳܪܶܗ
ܘܠܳܐ
ܒ݁ܰܐ݈ܚܪܳܢܶܐ܂</div>
<div type="v" n="5">ܟ݁ܽܠܢܳܫ
ܓ݁ܶܝܪ
ܡܰܘܒ݁ܠܳܐ
ܕ݁ܢܰܦ݂ܫܶܗ
ܢܶܫܩܽܘܠ܂</div>
<div type="v" n="6">ܢܶܫܬ݁ܰܘܬ݁ܰܦ݂
ܕ݁ܶܝܢ ܗܰܘ
ܕ݁ܫܳܡܰܥ
ܡܶܠܬ݂ܳܐ ܠܗܰܘ
ܡܰܢ ܕ݁ܡܰܫܡܰܥ
ܠܶܗ
ܒ݁ܟ݂ܽܠܗܶܝܢ
ܛܳܒ݂ܳܬ݂ܳܐ܂</div>
<div type="v" n="7">ܠܳܐ
ܬ݁ܶܛܥܽܘܢ
ܐܰܠܳܗܳܐ ܠܳܐ
ܡܶܬ݂ܒ݁ܰܙܰܚ
ܡܶܕ݁ܶܡ
ܕ݁ܙܳܪܰܥ ܓ݁ܶܝܪ
ܒ݁ܰܪ ܐ݈ܢܳܫܳܐ
ܗܰܘ ܗ݈ܽܘ
ܚܳܨܶܕ݂܂</div>
<div type="v" n="8">ܡܰܢ
ܕ݁ܒ݂ܰܒ݂ܣܰܪ
ܙܳܪܰܥ ܡܶܢ
ܒ݁ܶܣܪܳܐ
ܚܒ݂ܳܠܳܐ ܗ݈ܘ
ܚܳܨܶܕ݂ ܘܡܰܢ
ܕ݁ܰܒ݂ܪܽܘܚ
ܙܳܪܰܥ ܡܶܢ
ܪܽܘܚܳܐ ܚܰܝܶܐ
ܕ݁ܰܠܥܳܠܰܡ
ܢܶܚܨܽܘܕ݂܂</div>
<div type="v" n="9">ܘܟ݂ܰܕ݂
ܥܳܒ݂ܕ݁ܺܝܢܰܢ
ܕ݁ܛܳܒ݂ ܠܳܐ
ܗ݈ܘܳܬ݂ ܡܳܐܢܳܐ
ܠܰܢ ܢܶܗܘܶܐ
ܓ݁ܶܝܪ ܙܰܒ݂ܢܳܐ
ܕ݁ܢܶܚܨܽܘܕ݂
ܘܠܳܐ ܬ݁ܶܡܰܐܢ
ܠܰܢ܂</div>
<div type="v" n="10">ܗܳܫܳܐ
ܗܳܟ݂ܺܝܠ ܥܰܕ݂
ܙܰܒ݂ܢܳܐ ܐܺܝܬ݂
ܠܰܢ ܢܶܦ݂ܠܽܘܚ
ܛܳܒ݂ܳܬ݂ܳܐ
ܠܘܳܬ݂ ܟ݁ܽܠܢܳܫ
ܝܰܬ݁ܺܝܪܳܐܝܺܬ݂
ܠܘܳܬ݂ ܒ݁ܢܰܝ
ܒ݁ܰܝܬ݁ܳܐ
ܕ݁ܗܰܝܡܳܢܽܘܬ݂ܳܐ܂</div>
<div type="v" n="11">ܚܙܰܘ
ܐܰܝܠܶܝܢ
ܟ݁ܬ݂ܺܝܒ݂ܳܢ
ܟ݁ܶܬ݂ܒ݁ܶܬ݂
ܠܟ݂ܽܘܢ
ܒ݁ܺܐܝܕ݂ܰܝ܂</div>
<div type="v" n="12">ܐܰܝܠܶܝܢ
ܕ݁ܨܳܒ݂ܶܝܢ
ܕ݁ܢܶܫܬ݁ܰܒ݂ܗܪܽܘܢ
ܒ݁ܒ݂ܶܣܪܳܐ
ܗܶܢܽܘܢ
ܐܳܠܨܺܝܢ
ܠܟ݂ܽܘܢ
ܕ݁ܬ݂ܶܬ݂ܓ݁ܰܙܪܽܘܢ
ܕ݁ܒ݂ܰܠܚܽܘܕ݂
ܒ݁ܰܙܩܺܝܦ݂ܶܗ
ܕ݁ܰܡܫܺܝܚܳܐ
ܠܳܐ
ܢܶܬ݂ܪܰܕ݂ܦ݁ܽܘܢ܂</div>
<div type="v" n="13">ܐܳܦ݂ܠܳܐ
ܓ݁ܶܝܪ ܗܶܢܽܘܢ
ܗܳܠܶܝܢ
ܕ݁ܓ݂ܳܙܪܺܝܢ
ܢܳܛܪܺܝܢ
ܢܳܡܽܘܣܳܐ
ܐܶܠܳܐ ܨܳܒ݂ܶܝܢ
ܕ݁ܬ݂ܶܬ݂ܓ݁ܰܙܪܽܘܢ
ܕ݁ܰܒ݂ܒ݂ܶܣܪܟ݂ܽܘܢ
ܕ݁ܺܝܠܟ݂ܽܘܢ
ܢܶܫܬ݁ܰܒ݂ܗܪܽܘܢ܂</div>
<div type="v" n="14">ܠܺܝ ܕ݁ܶܝܢ
ܠܳܐ ܢܶܗܘܶܐ
ܠܺܝ
ܕ݁ܶܐܫܬ݁ܰܒ݂ܗܰܪ
ܐܶܠܳܐ
ܒ݁ܰܙܩܺܝܦ݂ܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ
ܕ݁ܒ݂ܶܗ ܥܳܠܡܳܐ
ܙܩܺܝܦ݂ ܠܺܝ
ܘܶܐܢܳܐ ܙܩܺܝܦ݂
ܐ݈ܢܳܐ
ܠܥܳܠܡܳܐ܂</div>
<div type="v" n="15">ܠܳܐ ܓ݁ܶܝܪ
ܓ݁ܙܽܘܪܬ݁ܳܐ
ܐܺܝܬ݂ܶܝܗ
ܡܶܕ݁ܶܡ ܘܠܳܐ
ܥܽܘܪܠܽܘܬ݂ܳܐ
ܐܶܠܳܐ
ܒ݁ܪܺܝܬ݂ܳܐ
ܚܕ݂ܰܬ݂ܳܐ܂</div>
<div type="v" n="16">ܘܰܐܝܠܶܝܢ
ܕ݁ܰܠܗܳܢܳܐ
ܫܒ݂ܺܝܠܳܐ
ܫܳܠܡܺܝܢ
ܫܠܳܡܳܐ ܢܶܗܘܶܐ
ܥܠܰܝܗܽܘܢ
ܘܪܰܚܡܶܐ ܘܥܰܠ
ܐܺܝܣܪܳܝܶܠ
ܕ݁ܰܐܠܳܗܳܐ܂</div>
<div type="v" n="17">ܡܶܟ݁ܺܝܠ
ܠܺܝ ܐ݈ܢܳܫ
ܥܰܡܠܳܐ ܠܳܐ
ܢܰܪܡܶܐ ܐܶܢܳܐ
ܓ݁ܶܝܪ
ܟ݁ܽܘܬ݂ܡܳܬ݂ܶܗ
ܕ݁ܡܳܪܰܢ
ܝܶܫܽܘܥ
ܒ݁ܦ݂ܰܓ݂ܪܝ
ܫܩܺܝܠ ܐ݈ܢܳܐ܂</div>
<div type="v" n="18">ܛܰܝܒ݁ܽܘܬ݂ܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ ܥܰܡ
ܪܽܘܚܟ݂ܽܘܢ
ܐܰܚܰܝ
ܐܰܡܺܝܢ܂</div>
</div>
</div>
<div type="bk" n="Eph">
<div type="ch" n="1">
<div type="title" n="title"> ܀ ܕܠܘܬ
ܐܦܣܝ̈ܐ ܐܐ </div>
<div type="v" n="1">ܦ݁ܰܘܠܳܘܣ
ܫܠܺܝܚܳܐ
ܕ݁ܝܶܫܽܘܥ
ܡܫܺܝܚܳܐ
ܒ݁ܨܶܒ݂ܝܳܢܶܗ
ܕ݁ܰܐܠܳܗܳܐ
ܠܰܐܝܠܶܝܢ
ܕ݁ܺܐܝܬ݂ܰܝܗܽܘܢ
ܒ݁ܶܐܦ݂ܶܣܳܘܣ
ܩܰܕ݁ܺܝܫܶܐ
ܘܰܡܗܰܝܡܢܶܐ
ܒ݁ܝܶܫܽܘܥ
ܡܫܺܝܚܳܐ܂</div>
<div type="v" n="2">ܫܠܳܡܳܐ
ܥܰܡܟ݂ܽܘܢ
ܘܛܰܝܒ݁ܽܘܬ݂ܳܐ
ܡܶܢ ܐܰܠܳܗܳܐ
ܐܰܒ݂ܽܘܢ ܘܡܶܢ
ܡܳܪܰܢ ܝܶܫܽܘܥ
ܡܫܺܝܚܳܐ܂</div>
<div type="v" n="3">ܡܒ݂ܰܪܰܟ݂
ܗ݈ܽܘ ܐܰܠܳܗܳܐ
ܐܰܒ݂ܽܘܗ݈ܝ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ ܗܰܘ
ܕ݁ܒ݂ܰܪܟ݂ܰܢ
ܒ݁ܟ݂ܽܠ
ܒ݁ܽܘܪܟ݁ܳܢ
ܕ݁ܪܽܘܚ
ܒ݁ܰܫܡܰܝܳܐ
ܒ݁ܰܡܫܺܝܚܳܐ܂</div>
<div type="v" n="4">ܐܰܝܟ݁ܰܢܳܐ
ܕ݁ܩܰܕ݁ܶܡ
ܓ݁ܒ݂ܳܢ ܒ݁ܶܗ
ܡܶܢ ܩܕ݂ܳܡ
ܬ݁ܰܪܡܝܳܬ݂ܶܗ
ܕ݁ܥܳܠܡܳܐ
ܕ݁ܢܶܗܘܶܐ
ܩܰܕ݁ܺܝܫܶܐ
ܘܰܕ݂ܠܳܐ ܡܽܘܡ
ܩܕ݂ܳܡܰܘܗ݈ܝ
ܘܰܒ݂ܚܽܘܒ݁ܳܐ
ܩܰܕ݁ܶܡ ܪܰܫܡܰܢ
ܠܶܗ܂</div>
<div type="v" n="5">ܘܣܳܡܰܢ
ܠܰܒ݂ܢܰܝܳܐ
ܒ݁ܝܶܫܽܘܥ
ܡܫܺܝܚܳܐ ܐܰܝܟ݂
ܕ݁ܰܫܦ݂ܰܪ
ܠܨܶܒ݂ܝܳܢܶܗ܂</div>
<div type="v" n="6">ܕ݁ܢܶܫܬ݁ܰܒ݁ܰܚ
ܫܽܘܒ݂ܚܳܐ
ܕ݁ܛܰܝܒ݁ܽܘܬ݂ܶܗ
ܗܰܘ ܕ݁ܰܐܫܦ݁ܰܥ
ܥܠܰܝܢ ܒ݁ܝܰܕ݂
ܚܰܒ݁ܺܝܒ݂ܶܗ܂</div>
<div type="v" n="7">ܕ݁ܒ݂ܶܗ
ܐܺܝܬ݂ ܠܰܢ
ܦ݁ܽܘܪܩܳܢܳܐ
ܘܒ݂ܰܕ݂ܡܶܗ
ܫܽܘܒ݂ܩܳܢܳܐ
ܕ݁ܰܚܛܳܗܶܐ
ܐܰܝܟ݂
ܥܽܘܬ݂ܪܳܐ
ܕ݁ܛܰܝܒ݁ܽܘܬ݂ܶܗ܂</div>
<div type="v" n="8">ܗܳܝ
ܕ݁ܶܐܬ݂ܝܰܬ݁ܪܰܬ݂
ܒ݁ܰܢ ܒ݁ܟ݂ܽܠ
ܚܶܟ݂ܡܳܐ
ܘܰܒ݂ܟ݂ܽܠ
ܣܽܘܟ݁ܳܠ܂</div>
<div type="v" n="9">ܘܰܐܘܕ݁ܥܰܢ
ܐ݈ܪܳܙܳܐ
ܕ݁ܨܶܒ݂ܝܳܢܶܗ
ܗܰܘ ܕ݁ܩܰܕ݁ܶܡ
ܗ݈ܘܳܐ ܣܳܡ
ܕ݁ܢܶܣܥܽܘܪ
ܒ݁ܶܗ܂</div>
<div type="v" n="10">ܠܰܡܕ݂ܰܒ݁ܪܳܢܽܘܬ݂ܳܐ
ܕ݁ܡܽܘܠܳܝܗܽܘܢ
ܕ݁ܙܰܒ݂ܢܶܐ
ܕ݁ܟ݂ܽܠܡܶܕ݁ܶܡ
ܡܶܢ ܕ݁ܪܺܝܫ
ܢܶܬ݂ܚܰܕ݁ܰܬ݂
ܒ݁ܰܡܫܺܝܚܳܐ
ܕ݁ܒ݂ܰܫܡܰܝܳܐ
ܘܒ݂ܰܐܪܥܳܐ܂</div>
<div type="v" n="11">ܘܒ݂ܶܗ
ܚܢܰܢ
ܐܶܬ݂ܓ݁ܒ݂ܺܝܢ
ܐܰܝܟ݂
ܕ݁ܩܰܕ݁ܶܡ
ܪܰܫܡܰܢ
ܘܰܨܒ݂ܳܐ ܗܰܘ
ܕ݁ܟ݂ܽܠ ܣܳܥܰܪ
ܐܰܝܟ݂
ܬ݁ܰܪܥܺܝܬ݂ܳܐ
ܕ݁ܨܶܒ݂ܝܳܢܶܗ܂</div>
<div type="v" n="12">ܕ݁ܢܶܗܘܶܐ
ܚܢܰܢ ܐܰܝܠܶܝܢ
ܕ݁ܩܰܕ݁ܶܡܢ
ܣܰܒ݁ܰܪܢ
ܒ݁ܰܡܫܺܝܚܳܐ
ܠܗܶܕ݂ܪܳܐ
ܕ݁ܬ݂ܶܫܒ݁ܽܘܚܬ݁ܶܗ܂</div>
<div type="v" n="13">ܕ݁ܳܐܦ݂
ܐܰܢ݈ܬ݁ܽܘܢ
ܒ݁ܶܗ
ܫܡܰܥܬ݁ܽܘܢ
ܡܶܠܬ݂ܳܐ
ܕ݁ܩܽܘܫܬ݁ܳܐ
ܕ݁ܺܐܝܬ݂ܶܝܗ
ܣܒ݂ܰܪܬ݂ܳܐ
ܕ݁ܚܰܝܰܝܟ݁ܽܘܢ
ܘܒ݂ܶܗ
ܗܰܝܡܶܢܬ݁ܽܘܢ
ܘܶܐܬ݂ܚܬ݂ܶܡܬ݁ܽܘܢ
ܒ݁ܪܽܘܚܳܐ
ܕ݁ܩܽܘܕ݂ܫܳܐ
ܕ݁ܰܡܠܺܝܟ݂ܳܐ
ܗ݈ܘܳܬ݂܂</div>
<div type="v" n="14">ܗܳܝ
ܕ݁ܺܐܝܬ݂ܶܝܗ
ܪܰܗܒ݂ܽܘܢܳܐ
ܕ݁ܝܳܪܬ݁ܽܘܬ݂ܰܢ
ܠܦ݂ܽܘܪܩܳܢܳܐ
ܕ݁ܰܐܝܠܶܝܢ
ܕ݁ܚܳܐܶܝܢ
ܘܰܠܫܽܘܒ݂ܚܳܐ
ܕ݁ܺܐܝܩܳܪܶܗ܂</div>
<div type="v" n="15">ܡܶܛܽܠ
ܗܳܢܳܐ ܐܳܦ݂
ܐܶܢܳܐ ܗܳܐ ܡܶܢ
ܕ݁ܫܶܡܥܶܬ݂
ܗܰܝܡܳܢܽܘܬ݂ܟ݂ܽܘܢ
ܕ݁ܰܒ݂ܡܳܪܰܢ
ܝܶܫܽܘܥ
ܡܫܺܝܚܳܐ
ܘܚܽܘܒ݁ܟ݂ܽܘܢ
ܕ݁ܰܠܘܳܬ݂
ܩܰܕ݁ܺܝܫܶܐ܂</div>
<div type="v" n="16">ܠܳܐ
ܡܶܫܬ݁ܰܠܶܐ
ܐ݈ܢܳܐ
ܠܡܰܘܕ݁ܳܝܽܘ
ܥܰܠ
ܐܰܦ݁ܰܝܟ݁ܽܘܢ
ܘܰܠܡܶܥ݈ܗܰܕ݂ܟ݂ܽܘܢ
ܒ݁ܰܨܠܰܘܳܬ݂ܝ܂</div>
<div type="v" n="17">ܕ݁ܰܐܠܳܗܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ
ܐܰܒ݂ܳܐ
ܕ݁ܬ݂ܶܫܒ݁ܽܘܚܬ݁ܳܐ
ܢܶܬ݁ܶܠ ܠܟ݂ܽܘܢ
ܪܽܘܚܳܐ
ܕ݁ܚܶܟ݂ܡܬ݂ܳܐ
ܘܰܕ݂ܓ݂ܶܠܝܳܢܳܐ
ܒ݁ܺܝܕ݂ܰܥܬ݂ܶܗ܂</div>
<div type="v" n="18">ܘܢܶܢܗܪܳܢ
ܥܰܝܢܶܐ
ܕ݁ܠܶܒ݁ܰܘܳܬ݂ܟ݂ܽܘܢ
ܕ݁ܬ݂ܶܕ݁ܥܽܘܢ
ܡܳܢܰܘ ܣܰܒ݂ܪܳܐ
ܕ݁ܩܶܪܝܳܢܶܗ
ܘܡܰܢܽܘ
ܥܽܘܬ݂ܪܳܐ
ܕ݁ܫܽܘܒ݂ܚܳܐ
ܕ݁ܝܳܪܬ݁ܽܘܬ݂ܶܗ
ܒ݁ܩܰܕ݁ܺܝܫܶܐ܂</div>
<div type="v" n="19">ܘܡܳܢܳܐ
ܗܺܝ
ܝܰܬ݁ܺܝܪܽܘܬ݂ܳܐ
ܕ݁ܪܰܒ݁ܽܘܬ݂ܳܐ
ܕ݁ܚܰܝܠܶܗ ܒ݁ܰܢ
ܒ݁ܰܐܝܠܶܝܢ
ܕ݁ܰܡܗܰܝܡܢܺܝܢܰܢ
ܐܰܝܟ݂
ܡܰܥܒ݁ܕ݂ܳܢܽܘܬ݂ܳܐ
ܕ݁ܬ݂ܽܘܩܦ݂ܳܐ
ܕ݁ܚܰܝܠܶܗ܂</div>
<div type="v" n="20">ܕ݁ܰܥܒ݂ܰܕ݂
ܒ݁ܰܡܫܺܝܚܳܐ
ܘܰܐܩܺܝܡܶܗ ܡܶܢ
ܒ݁ܶܝܬ݂
ܡܺܝܬ݂ܶܐ
ܘܰܐܘܬ݁ܒ݂ܶܗ
ܡܶܢ ܝܰܡܺܝܢܶܗ
ܒ݁ܰܫܡܰܝܳܐ܂</div>
<div type="v" n="21">ܠܥܶܠ ܡܶܢ
ܟ݁ܽܠܗܶܝܢ
ܐܰܪܟ݂ܰܘܣ
ܘܫܽܘܠܛܳܢܶܐ
ܘܚܰܝܠܶܐ
ܘܡܳܪܰܘܳܬ݂ܳܐ
ܘܰܠܥܶܠ ܡܶܢ
ܟ݁ܽܠ ܫܶܡ
ܕ݁ܡܶܫܬ݁ܰܡܰܗ
ܠܳܐ ܒ݁ܰܠܚܽܘܕ݂
ܒ݁ܥܳܠܡܳܐ
ܗܳܢܳܐ ܐܶܠܳܐ
ܐܳܦ݂
ܒ݁ܕ݂ܰܥܬ݂ܺܝܕ݂܂</div>
<div type="v" n="22">ܘܫܰܥܒ݁ܶܕ݂
ܟ݁ܽܠܡܶܕ݁ܶܡ
ܬ݁ܚܶܝܬ݂
ܪܶܓ݂ܠܰܘܗ݈ܝ
ܘܠܶܗ
ܕ݁ܺܐܝܬ݂ܰܘܗ݈ܝ
ܠܥܶܠ ܡܶܢ ܟ݁ܽܠ
ܝܰܗܒ݁ܶܗ ܪܺܫܳܐ
ܠܥܺܕ݈݁ܬ݁ܳܐ܂</div>
<div type="v" n="23">ܕ݁ܺܐܝܬ݂ܶܝܗ
ܓ݁ܽܘܫܡܶܗ
ܘܫܽܘܡܠܳܝܳܐ
ܕ݁ܗܰܘ ܕ݁ܟ݂ܽܠ
ܒ݁ܟ݂ܽܠ
ܡܫܰܡܠܶܐ܂</div>
</div>
<div type="ch" n="2">
<div type="title" n="title"> ܀ ܕܠܘܬ
ܐܦܣܝ̈ܐ ܒܒ </div>
<div type="v" n="1">ܘܳܐܦ݂
ܠܟ݂ܽܘܢ
ܕ݁ܡܺܝܬ݂ܺܝܢ
ܗ݈ܘܰܝܬ݁ܽܘܢ
ܒ݁ܰܚܛܳܗܰܝܟ݁ܽܘܢ
ܘܰܒ݂ܣܰܟ݂ܠܘܳܬ݂ܟ݂ܽܘܢ܂</div>
<div type="v" n="2">ܒ݁ܗܳܠܶܝܢ
ܕ݁ܡܶܢ ܩܕ݂ܺܝܡ
ܗܰܠܶܟ݂ܬ݁ܽܘܢ
ܗܘܰܝܬ݁ܽܘܢ
ܒ݁ܗܶܝܢ ܐܰܝܟ݂
ܥܳܠܡܳܝܽܘܬ݂ܶܗ
ܕ݁ܥܳܠܡܳܐ
ܗܳܢܳܐ ܘܰܐܝܟ݂
ܨܶܒ݂ܝܳܢܶܗ
ܕ݁ܪܺܝܫ
ܫܽܘܠܛܳܢܳܐ
ܕ݁ܳܐܐܰܪ
ܘܰܕ݂ܪܽܘܚܳܐ
ܗܳܕ݂ܶܐ
ܕ݁ܡܶܬ݂ܚܰܦ݁ܛܳܐ
ܒ݁ܰܒ݂ܢܰܝܳܐ
ܕ݁ܠܳܐ
ܡܶܬ݁ܛܦ݁ܺܝܣܳܢܽܘܬ݂ܳܐ܂</div>
<div type="v" n="3">ܒ݁ܗܳܢܽܘܢ
ܥܒ݂ܳܕ݂ܶܐ
ܕ݁ܳܐܦ݂ ܚܢܰܢ
ܐܶܬ݂ܗܰܦ݁ܰܟ݂ܢ
ܒ݁ܗܽܘܢ ܡܶܢ
ܩܕ݂ܺܝܡ
ܒ݁ܰܪܓ݂ܺܝܓ݂ܳܬ݂ܳܐ
ܕ݁ܒ݂ܶܣܪܰܢ
ܘܥܳܒ݂ܕ݁ܺܝܢ
ܗ݈ܘܰܝܢ
ܨܶܒ݂ܝܳܢܳܐ
ܕ݁ܒ݂ܶܣܪܰܢ
ܘܰܕ݂ܬ݂ܰܪܥܺܝܬ݂ܰܢ
ܘܰܒ݂ܢܰܝܳܐ
ܗ݈ܘܰܝܢ
ܕ݁ܪܽܘܓ݂ܙܳܐ
ܡܰܠܝܳܐܝܺܬ݂
ܐܰܝܟ݂
ܫܰܪܟ݁ܳܐ܂</div>
<div type="v" n="4">ܐܰܠܳܗܳܐ
ܕ݁ܶܝܢ
ܕ݁ܥܰܬ݁ܺܝܪ
ܒ݁ܪܰܚܡܰܘܗ݈ܝ
ܡܶܛܽܠ ܚܽܘܒ݁ܶܗ
ܣܰܓ݁ܺܝܳܐܐ
ܕ݁ܰܐܚܒ݂ܰܢ܂</div>
<div type="v" n="5">ܟ݁ܰܕ݂
ܡܺܝܬ݂ܺܝܢ
ܗ݈ܘܰܝܢ
ܒ݁ܰܚܛܳܗܰܝܢ
ܐܰܚܝܰܢ ܥܰܡ
ܡܫܺܝܚܳܐ
ܘܰܒ݂ܛܰܝܒ݁ܽܘܬ݂ܶܗ
ܦ݁ܰܪܩܰܢ܂</div>
<div type="v" n="6">ܘܰܐܩܺܝܡܰܢ
ܥܰܡܶܗ
ܘܰܐܘܬ݁ܒ݂ܰܢ
ܥܰܡܶܗ
ܒ݁ܰܫܡܰܝܳܐ
ܒ݁ܝܶܫܽܘܥ
ܡܫܺܝܚܳܐ܂</div>
<div type="v" n="7">ܕ݁ܰܢܚܰܘܶܐ
ܠܥܳܠܡܶܐ
ܕ݁ܳܐܬ݂ܶܝܢ
ܪܰܒ݁ܽܘܬ݂ܳܐ
ܕ݁ܥܽܘܬ݂ܪܳܐ
ܕ݁ܛܰܝܒ݁ܽܘܬ݂ܶܗ
ܘܒ݂ܰܣܺܝܡܽܘܬ݂ܶܗ
ܕ݁ܰܗܘܳܬ݂
ܥܠܰܝܢ
ܒ݁ܝܶܫܽܘܥ
ܡܫܺܝܚܳܐ܂</div>
<div type="v" n="8">ܒ݁ܛܰܝܒ݁ܽܘܬ݂ܶܗ
ܗ݈ܽܘ ܓ݁ܶܝܪ
ܐܶܬ݂ܦ݁ܪܶܩܢ
ܒ݁ܗܰܝܡܳܢܽܘܬ݂ܳܐ
ܘܗܳܕ݂ܶܐ ܠܳܐ
ܗ݈ܘܳܬ݂
ܡܶܢܟ݂ܽܘܢ
ܐܶܠܳܐ
ܡܰܘܗܰܒ݂ܬ݁ܳܐ
ܗ݈ܝ
ܕ݁ܰܐܠܳܗܳܐ܂</div>
<div type="v" n="9">ܠܳܐ ܡܶܢ
ܥܒ݂ܳܕ݂ܶܐ
ܕ݁ܠܳܐ ܐ݈ܢܳܫ
ܢܶܫܬ݁ܰܒ݂ܗܰܪ܂</div>
<div type="v" n="10">ܒ݁ܪܺܝܬ݂ܳܐ
ܚܢܰܢ ܓ݁ܶܝܪ
ܕ݁ܺܝܠܶܗ
ܕ݁ܶܐܬ݂ܒ݁ܪܺܝܢ
ܒ݁ܝܶܫܽܘܥ
ܡܫܺܝܚܳܐ
ܠܰܥܒ݂ܳܕ݂ܶܐ
ܛܳܒ݂ܶܐ ܗܳܢܽܘܢ
ܕ݁ܡܶܢ ܩܕ݂ܺܝܡ
ܛܰܝܶܒ݂
ܐܰܠܳܗܳܐ
ܕ݁ܰܒ݂ܗܽܘܢ
ܢܗܰܠܶܟ݂܂</div>
<div type="v" n="11">ܡܶܛܽܠ
ܗܳܕ݂ܶܐ
ܗܘܰܝܬ݁ܽܘܢ
ܥܳܗܕ݁ܺܝܢ
ܕ݁ܰܐܢ݈ܬ݁ܽܘܢ
ܥܰܡ݈ܡܶܐ ܡܶܢ
ܩܕ݂ܺܝܡ
ܕ݁ܰܒ݂ܣܰܪ
ܗܘܰܝܬ݁ܽܘܢ
ܘܡܶܬ݂ܩܪܶܝܢ
ܗ݈ܘܰܝܬ݁ܽܘܢ
ܥܽܘܪܠܽܘܬ݂ܳܐ
ܡܶܢ ܗܳܝ
ܕ݁ܡܶܬ݂ܩܰܪܝܳܐ
ܓ݁ܙܽܘܪܬ݁ܳܐ
ܘܺܐܝܬ݂ܶܝܗ
ܥܒ݂ܳܕ݂
ܐܺܝܕ݂ܰܝܳܐ
ܒ݁ܒ݂ܶܣܪܳܐ܂</div>
<div type="v" n="12">ܘܺܐܝܬ݂ܰܝܟ݁ܽܘܢ
ܗ݈ܘܰܝܬ݁ܽܘܢ
ܒ݁ܗܰܘ ܙܰܒ݂ܢܳܐ
ܕ݁ܠܳܐ ܡܫܺܝܚܳܐ
ܘܢܽܘܟ݂ܪܳܝܺܝܢ
ܗ݈ܘܰܝܬ݁ܽܘܢ
ܡܶܢ
ܕ݁ܽܘܒ݁ܳܪܶܐ
ܕ݁ܺܐܝܣܪܳܝܶܠ
ܘܰܐܟ݂ܣܢܳܝܶܐ
ܗܽܘ
ܠܕ݂ܺܝܰܬ݂ܺܩܺܐ
ܕ݁ܡܽܘܠܟ݁ܳܢܳܐ
ܘܰܕ݂ܠܳܐ ܣܒ݂ܰܪ
ܗ݈ܘܰܝܬ݁ܽܘܢ
ܘܰܕ݂ܠܳܐ ܐܰܠܳܗ
ܒ݁ܥܳܠܡܳܐ܂</div>
<div type="v" n="13">ܗܳܫܳܐ
ܕ݁ܶܝܢ
ܒ݁ܝܶܫܽܘܥ
ܡܫܺܝܚܳܐ
ܐܰܢ݈ܬ݁ܽܘܢ
ܕ݁ܡܶܢ ܩܕ݂ܺܝܡ
ܪܰܚܺܝܩܺܝܢ
ܗ݈ܘܰܝܬ݁ܽܘܢ
ܩܰܪܺܝܒ݂ܶܐ
ܗܘܰܝܬ݁ܽܘܢ
ܒ݁ܰܕ݂ܡܶܗ
ܕ݁ܰܡܫܺܝܚܳܐ܂</div>
<div type="v" n="14">ܗܽܘܝܽܘ
ܓ݁ܶܝܪ ܫܰܝܢܰܢ
ܗܰܘ ܕ݁ܰܥܒ݂ܰܕ݂
ܬ݁ܰܪܬ݁ܰܝܗܶܝܢ
ܚܕ݂ܳܐ ܘܰܫܪܳܐ
ܣܝܳܓ݂ܳܐ
ܕ݁ܩܳܐܶܡ ܗ݈ܘܳܐ
ܒ݁ܰܡܨܰܥܬ݂ܳܐ܂</div>
<div type="v" n="15">ܘܰܒ݂ܥܶܠܕ݁ܒ݂ܳܒ݂ܽܘܬ݂ܳܐ
ܒ݁ܒ݂ܶܣܪܶܗ
ܘܢܳܡܽܘܣܳܐ
ܕ݁ܦ݂ܽܘܩܳܕ݂ܶܐ
ܒ݁ܦ݂ܽܘܩܕ݁ܳܢܰܘܗ݈ܝ
ܒ݁ܰܛܶܠ
ܕ݁ܠܰܬ݂ܪܰܝܗܽܘܢ
ܢܶܒ݂ܪܶܐ
ܒ݁ܰܩܢܽܘܡܶܗ
ܠܚܰܕ݂
ܒ݁ܰܪܢܳܫܳܐ
ܚܰܕ݂݈ܬ݂ܳܐ
ܘܰܥܒ݂ܰܕ݂
ܫܰܝܢܳܐ܂</div>
<div type="v" n="16">ܘܪܰܥܺܝ
ܠܰܬ݂ܪܰܝܗܽܘܢ
ܒ݁ܚܰܕ݂ ܦ݁ܓ݂ܰܪ
ܥܰܡ ܐܰܠܳܗܳܐ
ܘܒ݂ܰܙܩܺܝܦ݂ܶܗ
ܩܛܰܠ
ܒ݁ܥܶܠܕ݁ܒ݂ܳܒ݂ܽܘܬ݂ܳܐ܂</div>
<div type="v" n="17">ܘܶܐܬ݂ܳܐ
ܣܰܒ݁ܰܪ ܫܠܳܡܳܐ
ܠܟ݂ܽܘܢ
ܠܪܰܚܺܝܩܶܐ
ܘܰܠܩܰܪܺܝܒ݂ܶܐ܂</div>
<div type="v" n="18">ܡܶܛܽܠ
ܕ݁ܒ݂ܶܗ ܗ݈ܽܘ
ܗܘܳܐ ܠܰܢ
ܩܽܘܪܳܒ݂ܳܐ
ܠܰܬ݂ܪܶܝܢ
ܒ݁ܰܚܕ݂ܳܐ ܪܽܘܚ
ܠܘܳܬ݂
ܐܰܒ݂ܳܐ܂</div>
<div type="v" n="19">ܡܶܟ݁ܺܝܠ
ܠܳܐ ܗܘܰܝܬ݁ܽܘܢ
ܐܰܟ݂ܣܢܳܝܶܐ
ܘܠܳܐ
ܬ݁ܰܘܬ݁ܳܒ݂ܶܐ
ܐܶܠܳܐ ܒ݁ܢܰܝ
ܡܕ݂ܺܝܢ݈ܬ݁ܳܐ
ܕ݁ܩܰܕ݁ܺܝܫܶܐ
ܘܰܒ݂ܢܰܝ
ܒ݁ܰܝܬ݁ܶܗ
ܕ݁ܰܐܠܳܗܳܐ܂</div>
<div type="v" n="20">ܘܶܐܬ݂ܒ݁ܢܺܝܬ݁ܽܘܢ
ܥܰܠ
ܫܶܬ݂ܶܐܣܬ݁ܳܐ
ܕ݁ܰܫܠܺܝܚܶܐ
ܘܕ݂ܰܢܒ݂ܺܝܶܐ
ܘܗܽܘ ܗܘܳܐ
ܪܺܝܫ ܩܰܪܢܳܐ
ܕ݁ܒ݂ܶܢܝܳܢܳܐ
ܝܶܫܽܘܥ
ܡܫܺܝܚܳܐ܂</div>
<div type="v" n="21">ܘܒ݂ܶܗ
ܡܶܬ݂ܪܰܟ݁ܰܒ݂
ܟ݁ܽܠܶܗ
ܒ݁ܶܢܝܳܢܳܐ
ܘܪܳܒ݂ܶܐ
ܠܗܰܝܟ݁ܠܳܐ
ܩܰܕ݁ܺܝܫܳܐ
ܒ݁ܡܳܪܝܳܐ܂</div>
<div type="v" n="22">ܟ݁ܰܕ݂
ܐܳܦ݂
ܐܰܢ݈ܬ݁ܽܘܢ
ܒ݁ܶܗ
ܡܶܬ݂ܒ݁ܢܶܝܢ
ܐܢ݈ܬ݁ܽܘܢ
ܠܡܰܥܡܪܳܐ
ܕ݁ܰܐܠܳܗܳܐ
ܒ݁ܪܽܘܚ܂</div>
</div>
<div type="ch" n="3">
<div type="title" n="title"> ܀ ܕܠܘܬ
ܐܦܣܝ̈ܐ ܓܓ </div>
<div type="v" n="1">ܡܶܛܽܠ
ܗܳܢܳܐ ܐܶܢܳܐ
ܦ݁ܰܘܠܳܘܣ
ܐܰܣܺܝܪܳܐ
ܐܶܢܳܐ
ܕ݁ܝܶܫܽܘܥ
ܡܫܺܝܚܳܐ ܥܰܠ
ܐܰܦ݁ܰܝܟ݁ܽܘܢ
ܥܰܡ݈ܡܶܐ܂</div>
<div type="v" n="2">ܐܶܢ
ܫܡܰܥܬ݁ܽܘܢ
ܡܕ݂ܰܒ݁ܪܳܢܽܘܬ݂ܳܐ
ܕ݁ܛܰܝܒ݁ܽܘܬ݂ܶܗ
ܕ݁ܰܐܠܳܗܳܐ
ܕ݁ܶܐܬ݂ܝܰܗܒ݁ܰܬ݂
ܠܺܝ ܒ݁ܟ݂ܽܘܢ܂</div>
<div type="v" n="3">ܕ݁ܰܒ݂ܓ݂ܶܠܝܳܢܳܐ
ܐܶܬ݂ܺܝܕ݂ܰܥ
ܠܺܝ ܐ݈ܪܳܙܳܐ
ܐܰܝܟ݁ܰܢܳܐ
ܕ݁ܟ݂ܶܬ݂ܒ݁ܶܬ݂
ܠܟ݂ܽܘܢ
ܒ݁ܰܙܥܽܘܪܝܳܬ݂ܳܐ܂</div>
<div type="v" n="4">ܐܰܝܟ݂ ܡܳܐ
ܕ݁ܡܶܫܟ݁ܚܺܝܬ݁ܽܘܢ
ܟ݁ܰܕ݂ ܩܳܪܶܝܢ
ܐܢ݈ܬ݁ܽܘܢ
ܠܡܶܣܬ݁ܰܟ݁ܳܠܽܘ
ܝܺܕ݂ܰܥܬ݂ܝ
ܕ݁ܰܒ݂ܐ݈ܪܳܙܶܗ
ܕ݁ܰܡܫܺܝܚܳܐ܂</div>
<div type="v" n="5">ܗܰܘ
ܕ݁ܰܒ݂ܕ݂ܳܪܶܐ
ܐ݈ܚܪܳܢܶܐ ܠܳܐ
ܐܶܬ݂ܺܝܕ݂ܰܥ
ܠܰܒ݂ܢܰܝܢܳܫܳܐ
ܐܰܝܟ݂ ܕ݁ܗܳܫܳܐ
ܐܶܬ݂ܓ݁ܠܺܝ
ܠܰܫܠܺܝܚܰܘܗ݈ܝ
ܩܰܕ݁ܺܝܫܶܐ
ܘܠܰܢܒ݂ܺܝܰܘܗ݈ܝ
ܒ݁ܪܽܘܚ܂</div>
<div type="v" n="6">ܕ݁ܢܶܗܘܽܘܢ
ܥܰܡ݈ܡܶܐ ܒ݁ܢܰܝ
ܝܳܪܬ݁ܽܘܬ݂ܶܗ
ܘܫܰܘܬ݁ܳܦ݂ܶܐ
ܕ݁ܦ݂ܰܓ݂ܪܶܗ
ܘܰܕ݂ܡܽܘܠܟ݁ܳܢܳܐ
ܕ݁ܶܐܬ݂ܺܝܗܶܒ݂
ܒ݁ܶܗ ܒ݁ܝܰܕ݂
ܐܶܘܰܢܓ݁ܶܠܺܝܳܘܢ܂</div>
<div type="v" n="7">ܗܰܘ
ܕ݁ܶܐܢܳܐ
ܗܘܺܝܬ݂
ܡܫܰܡܫܳܢܶܗ
ܐܰܝܟ݂
ܡܰܘܗܰܒ݂ܬ݁ܳܐ
ܕ݁ܛܰܝܒ݁ܽܘܬ݂ܶܗ
ܕ݁ܰܐܠܳܗܳܐ
ܕ݁ܶܐܬ݂ܝܰܗܒ݁ܰܬ݂
ܠܺܝ ܡܶܢ
ܡܰܥܒ݁ܕ݂ܳܢܽܘܬ݂ܳܐ
ܕ݁ܚܰܝܠܶܗ܂</div>
<div type="v" n="8">ܠܺܝ
ܕ݁ܰܙܥܽܘܪܳܐ
ܐ݈ܢܳܐ
ܕ݁ܟ݂ܽܠܗܽܘܢ
ܩܰܕ݁ܺܝܫܶܐ
ܐܶܬ݂ܝܰܗܒ݁ܰܬ݂
ܛܰܝܒ݁ܽܘܬ݂ܳܐ
ܗܳܕ݂ܶܐ
ܕ݁ܶܐܣܰܒ݁ܰܪ
ܒ݁ܥܰܡ݈ܡܶܐ
ܥܽܘܬ݂ܪܶܗ
ܕ݁ܰܡܫܺܝܚܳܐ
ܗܰܘ ܕ݁ܠܳܐ
ܡܶܬ݂ܥܰܩܰܒ݂܂</div>
<div type="v" n="9">ܘܶܐܢܰܗܰܪ
ܠܟ݂ܽܠܢܳܫ
ܐܰܝܕ݂ܳܐ ܗܳܝ
ܡܕ݂ܰܒ݁ܪܳܢܽܘܬ݂ܳܐ
ܕ݁ܐ݈ܪܳܙܳܐ ܗܰܘ
ܕ݁ܰܟ݂ܣܶܐ
ܗ݈ܘܳܐ ܡܶܢ
ܥܳܠܡܶܐ
ܒ݁ܰܐܠܳܗܳܐ
ܕ݁ܟ݂ܽܠ
ܒ݁ܪܳܐ܂</div>
<div type="v" n="10">ܕ݁ܰܒ݂ܝܰܕ݂
ܥܺܕ݈݁ܬ݁ܳܐ
ܬ݁ܶܬ݂ܺܝܕ݂ܰܥ
ܚܶܟ݂ܡܬ݂ܶܗ
ܕ݁ܰܐܠܳܗܳܐ
ܡܰܠܝܰܬ݂
ܦ݁ܽܘܪܫܳܢܶܐ
ܠܰܐܪܟ݂ܰܘܣ
ܘܰܠܫܽܘܠܛܳܢܶܐ
ܕ݁ܒ݂ܰܫܡܰܝܳܐ܂</div>
<div type="v" n="11">ܗܳܝ
ܕ݁ܥܰܬ݁ܶܕ݂
ܗ݈ܘܳܐ ܡܶܢ
ܥܳܠܡܶܐ
ܘܥܰܒ݂ܕ݁ܳܗ
ܒ݁ܝܶܫܽܘܥ
ܡܫܺܝܚܳܐ
ܡܳܪܰܢ܂</div>
<div type="v" n="12">ܗܰܘ
ܕ݁ܒ݂ܶܗ ܐܺܝܬ݂
ܠܰܢ
ܦ݁ܰܪܶܗ݈ܣܺܝܰܐ
ܘܩܰܪܺܝܒ݂ܽܘܬ݂ܳܐ
ܒ݁ܬ݂ܽܘܟ݂ܠܳܢܳܐ
ܕ݁ܗܰܝܡܳܢܽܘܬ݂ܶܗ܂</div>
<div type="v" n="13">ܡܶܛܽܠ
ܗܳܢܳܐ
ܫܳܐܶܠܢܳܐ
ܕ݁ܠܳܐ ܬ݁ܶܡܰܐܢ
ܠܺܝ
ܒ݁ܽܐܘܠܨܳܢܰܝ
ܕ݁ܥܰܠ
ܐܰܦ݁ܰܝܟ݁ܽܘܢ
ܕ݁ܗܳܕ݂ܶܐ ܗܺܝ
ܬ݁ܶܫܒ݁ܽܘܚܬ݁ܟ݂ܽܘܢ܂</div>
<div type="v" n="14">ܘܟ݂ܳܐܶܦ݂ܢܳܐ
ܒ݁ܽܘܪܟ݁ܰܝ
ܠܘܳܬ݂
ܐܰܒ݂ܽܘܗ݈ܝ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ܂</div>
<div type="v" n="15">ܗܰܘ
ܕ݁ܡܶܢܶܗ
ܡܶܫܬ݁ܰܡܗܳܐ
ܟ݁ܽܠ
ܐܰܒ݂ܳܗܽܘܬ݂ܳܐ
ܕ݁ܒ݂ܰܫܡܰܝܳܐ
ܘܒ݂ܰܐܪܥܳܐ܂</div>
<div type="v" n="16">ܕ݁ܢܶܬ݁ܶܠ
ܠܟ݂ܽܘܢ ܐܰܝܟ݂
ܥܽܘܬ݂ܪܳܐ
ܕ݁ܬ݂ܶܫܒ݁ܽܘܚܬ݁ܶܗ
ܕ݁ܰܒ݂ܚܰܝܠܳܐ
ܬ݁ܶܫܬ݁ܰܪܪܽܘܢ
ܒ݁ܪܽܘܚܶܗ
ܕ݁ܰܒ݂ܒ݂ܰܪܢܳܫܟ݂ܽܘܢ
ܕ݁ܰܠܓ݂ܰܘ܂</div>
<div type="v" n="17">ܢܶܥܡܰܪ
ܡܫܺܝܚܳܐ
ܒ݁ܗܰܝܡܳܢܽܘܬ݂ܳܐ
ܘܰܒ݂ܠܶܒ݁ܰܘܳܬ݂ܟ݂ܽܘܢ
ܒ݁ܚܽܘܒ݁ܳܐ
ܟ݁ܰܕ݂ ܢܶܗܘܶܐ
ܫܰܪܺܝܪ
ܥܶܩܳܪܟ݂ܽܘܢ
ܘܫܶܬ݂ܶܐܣܬ݂ܟ݂ܽܘܢ܂</div>
<div type="v" n="18">ܕ݁ܬ݂ܶܫܟ݁ܚܽܘܢ
ܠܡܰܕ݂ܪܳܟ݂ܽܘ
ܥܰܡ ܟ݁ܽܠܗܽܘܢ
ܩܰܕ݁ܺܝܫܶܐ
ܡܳܢܰܘ ܪܰܘܡܳܐ
ܘܥܽܘܡܩܳܐ
ܘܽܐܘܪܟ݁ܳܐ
ܘܰܦ݂ܬ݂ܳܝܳܐ܂</div>
<div type="v" n="19">ܘܬ݂ܶܕ݁ܥܽܘܢ
ܪܰܒ݁ܽܘܬ݂ܳܐ
ܕ݁ܺܝܕ݂ܰܥܬ݂ܳܐ
ܕ݁ܚܽܘܒ݁ܶܗ
ܕ݁ܰܡܫܺܝܚܳܐ
ܘܬ݂ܶܬ݂ܡܰܠܽܘܢ
ܒ݁ܟ݂ܽܠܶܗ
ܡܽܘܠܳܝܳܐ
ܕ݁ܰܐܠܳܗܳܐ܂</div>
<div type="v" n="20">ܠܗܰܘ
ܕ݁ܶܝܢ ܕ݁ܰܡܨܶܐ
ܒ݁ܚܰܝܠܳܐ
ܝܰܬ݁ܺܝܪ ܡܶܢ
ܟ݁ܽܠ
ܠܡܶܥܒ݁ܰܕ݂ ܠܰܢ
ܘܝܰܬ݁ܺܝܪ ܡܶܢ
ܡܳܐ
ܕ݁ܫܳܐܠܺܝܢܰܢ
ܘܪܳܢܶܝܢܰܢ
ܐܰܝܟ݂ ܚܰܝܠܶܗ
ܕ݁ܡܶܣܬ݁ܥܰܪ
ܒ݁ܰܢ܂</div>
<div type="v" n="21">ܠܶܗ
ܬ݁ܶܫܒ݁ܽܘܚܬ݁ܳܐ
ܒ݁ܥܺܕ݈݁ܬ݁ܶܗ
ܒ݁ܝܶܫܽܘܥ
ܡܫܺܝܚܳܐ
ܒ݁ܟ݂ܽܠܗܽܘܢ
ܕ݁ܳܪܶܐ
ܕ݁ܥܳܠܡܰܝ
ܥܳܠܡܺܝܢ
ܐܰܡܺܝܢ܂</div>
</div>
<div type="ch" n="4">
<div type="title" n="title"> ܀ ܕܠܘܬ
ܐܦܣܝ̈ܐ ܕܕ </div>
<div type="v" n="1">ܒ݁ܳܥܶܐ
ܐ݈ܢܳܐ ܗܳܟ݂ܺܝܠ
ܡܶܢܟ݂ܽܘܢ
ܐܶܢܳܐ
ܐܰܣܺܝܪܳܐ
ܒ݁ܡܳܪܰܢ
ܕ݁ܰܬ݂ܗܰܠܟ݂ܽܘܢ
ܐܰܝܟ݁ܰܢܳܐ
ܕ݁ܝܳܐܶܐ
ܠܩܶܪܝܳܢܳܐ
ܕ݁ܶܐܬ݂ܩܪܺܝܬ݁ܽܘܢ܂</div>
<div type="v" n="2">ܒ݁ܟ݂ܽܠܳܗ
ܡܰܟ݁ܺܝܟ݂ܽܘܬ݂
ܪܶܥܝܳܢܳܐ
ܘܢܺܝܚܽܘܬ݂ܳܐ
ܘܢܰܓ݁ܺܝܪܽܘܬ݂
ܪܽܘܚܳܐ
ܘܰܗܘܰܝܬ݁ܽܘܢ
ܡܣܰܝܒ݁ܪܺܝܢ
ܚܰܕ݂ ܠܚܰܕ݂
ܒ݁ܚܽܘܒ݁ܳܐ܂</div>
<div type="v" n="3">ܘܰܗܘܰܝܬ݁ܽܘܢ
ܚܦ݂ܺܝܛܺܝܢ
ܠܡܶܛܰܪ
ܐܰܘܝܽܘܬ݂ܳܐ
ܕ݁ܪܽܘܚܳܐ
ܒ݁ܰܚܙܳܩܳܐ
ܕ݁ܰܫܠܳܡܳܐ܂</div>
<div type="v" n="4">ܕ݁ܬ݂ܶܗܘܽܘܢ
ܒ݁ܚܰܕ݂
ܦ݁ܰܓ݂ܪܳܐ
ܘܒ݂ܰܚܕ݂ܳܐ
ܪܽܘܚܳܐ ܐܰܝܟ݂
ܡܳܐ
ܕ݁ܶܐܬ݂ܩܪܺܝܬ݁ܽܘܢ
ܒ݁ܚܰܕ݂
ܣܰܒ݂ܪܳܐ
ܕ݁ܩܶܪܝܳܢܟ݂ܽܘܢ܂</div>
<div type="v" n="5">ܚܰܕ݂ ܗ݈ܽܘ
ܓ݁ܶܝܪ ܡܳܪܝܳܐ
ܘܰܚܕ݂ܳܐ
ܗܰܝܡܳܢܽܘܬ݂ܳܐ
ܘܰܚܕ݂ܳܐ
ܡܰܥܡܽܘܕ݂ܺܝܬ݂ܳܐ܂</div>
<div type="v" n="6">ܘܚܰܕ݂
ܐܰܠܳܗܳܐ
ܐܰܒ݂ܳܐ ܕ݁ܟ݂ܽܠ
ܘܥܰܠ ܟ݁ܽܠ
ܘܰܒ݂ܝܰܕ݂ ܟ݁ܽܠ
ܘܰܒ݂ܟ݂ܽܠܰܢ܂</div>
<div type="v" n="7">ܠܚܰܕ݂ ܚܰܕ݂
ܡܶܢܰܢ ܕ݁ܶܝܢ
ܐܶܬ݂ܝܰܗܒ݁ܰܬ݂
ܛܰܝܒ݁ܽܘܬ݂ܳܐ
ܐܰܝܟ݂
ܡܫܽܘܚܬ݂ܳܐ
ܕ݁ܡܰܘܗܰܒ݂ܬ݂ܶܗ
ܕ݁ܰܡܫܺܝܚܳܐ܂</div>
<div type="v" n="8">ܡܶܛܽܠ
ܗܳܢܳܐ ܐܰܡܺܝܪ
ܕ݁ܰܣܠܶܩ
ܠܰܡܪܰܘܡܳܐ
ܘܰܫܒ݂ܳܐ
ܫܒ݂ܺܝܬ݂ܳܐ
ܘܝܰܗ݈ܒ݂
ܡܰܘܗܒ݂ܳܬ݂ܳܐ
ܠܰܒ݂ܢܰܝܢܳܫܳܐ܂</div>
<div type="v" n="9">ܕ݁ܰܣܠܶܩ
ܕ݁ܶܝܢ ܡܳܢܳܐ
ܗ݈ܝ ܐܶܠܳܐ ܐܶܢ
ܕ݁ܳܐܦ݂ ܢܚܶܬ݂
ܠܽܘܩܕ݂ܰܡ
ܠܬ݂ܰܚܬ݁ܳܝܳܬ݂ܳܗ
ܕ݁ܰܐܪܥܳܐ܂</div>
<div type="v" n="10">ܗܰܘ
ܕ݁ܰܢܚܶܬ݂
ܗܽܘܝܽܘ ܗܰܘ
ܕ݁ܳܐܦ݂ ܣܠܶܩ
ܠܥܶܠ ܡܶܢ
ܟ݁ܽܠܗܽܘܢ
ܫܡܰܝܳܐ
ܕ݁ܰܢܫܰܠܶܡ
ܟ݁ܽܠ܂</div>
<div type="v" n="11">ܘܗܽܘ
ܝܰܗ݈ܒ݂ ܐܺܝܬ݂
ܕ݁ܰܫܠܺܝܚܶܐ
ܘܺܐܝܬ݂
ܕ݁ܰܢܒ݂ܺܝܶܐ
ܘܺܐܝܬ݂
ܕ݁ܰܡܣܰܒ݁ܪܳܢܶܐ
ܘܺܐܝܬ݂
ܕ݁ܪܳܥܰܘܳܬ݂ܳܐ
ܘܺܐܝܬ݂
ܕ݁ܡܰܠܦ݂ܳܢܶܐ܂</div>
<div type="v" n="12">ܠܰܓ݂ܡܳܪܳܐ
ܕ݁ܩܰܕ݁ܺܝܫܶܐ
ܠܰܥܒ݂ܳܕ݂ܳܐ
ܕ݁ܬ݂ܶܫܡܶܫܬ݁ܳܐ
ܠܒ݂ܶܢܝܳܢܳܐ
ܕ݁ܦ݂ܰܓ݂ܪܳܐ
ܕ݁ܰܡܫܺܝܚܳܐ܂</div>
<div type="v" n="13">ܥܕ݂ܰܡܳܐ
ܕ݁ܟ݂ܽܠܰܢ
ܢܶܗܘܶܐ ܚܰܕ݂
ܡܶܕ݁ܶܡ
ܒ݁ܗܰܝܡܳܢܽܘܬ݂ܳܐ
ܘܒ݂ܺܝܕ݂ܰܥܬ݂ܳܐ
ܕ݁ܰܒ݂ܪܶܗ
ܕ݁ܰܐܠܳܗܳܐ
ܘܚܰܕ݂
ܓ݁ܰܒ݂ܪܳܐ
ܓ݁ܡܺܝܪܳܐ
ܒ݁ܰܡܫܽܘܚܬ݂ܳܐ
ܕ݁ܩܰܘܡܬ݂ܳܐ
ܕ݁ܫܽܘܡܠܳܝܶܗ
ܕ݁ܰܡܫܺܝܚܳܐ܂</div>
<div type="v" n="14">ܘܠܳܐ
ܢܶܗܘܶܐ
ܝܰܠܽܘܕ݂ܶܐ
ܕ݁ܡܶܙܕ݁ܰܥܙܥܺܝܢ
ܘܡܶܫܬ݁ܰܢܶܝܢ
ܠܟ݂ܽܠ ܪܽܘܚ
ܕ݁ܝܽܘܠܦ݁ܳܢܶܐ
ܢܟ݂ܺܝܠܶܐ
ܕ݁ܰܒ݂ܢܰܝܢܳܫܳܐ
ܗܳܢܽܘܢ
ܕ݁ܰܒ݂ܚܳܪܥܽܘܬ݂ܗܽܘܢ
ܡܶܨܛܰܢܥܺܝܢ
ܕ݁ܢܰܛܥܽܘܢ܂</div>
<div type="v" n="15">ܐܶܠܳܐ
ܗܘܰܝܢ
ܫܰܪܺܝܪܺܝܢ
ܒ݁ܚܽܘܒ݁ܰܢ
ܕ݁ܟ݂ܽܘܠ
ܡܶܕ݁ܶܡ
ܕ݁ܺܝܠܰܢ
ܢܶܪܒ݁ܶܐ
ܒ݁ܰܡܫܺܝܚܳܐ
ܕ݁ܗܽܘܝܽܘ
ܪܺܫܳܐ܂</div>
<div type="v" n="16">ܘܡܶܢܶܗ
ܟ݁ܽܠܶܗ
ܦ݁ܰܓ݂ܪܳܐ
ܡܶܬ݂ܪܰܟ݁ܰܒ݂
ܘܡܶܬ݂ܩܰܛܰܪ
ܒ݁ܟ݂ܽܠ ܫܳܪܝܳܢ
ܐܰܝܟ݂
ܡܰܘܗܰܒ݂ܬ݁ܳܐ
ܕ݁ܡܶܬ݂ܝܰܗܒ݁ܳܐ
ܒ݁ܰܡܫܽܘܚܬ݂ܳܐ
ܠܟ݂ܽܠ ܗܰܕ݁ܳܡ
ܠܬ݂ܰܪܒ݁ܺܝܬ݂ܳܐ
ܕ݁ܺܝܠܶܗ
ܕ݁ܦ݂ܰܓ݂ܪܳܐ
ܕ݁ܰܒ݂ܚܽܘܒ݁ܳܐ
ܢܶܫܬ݁ܰܠܰܡ
ܒ݁ܶܢܝܳܢܶܗ܂</div>
<div type="v" n="17">ܗܳܕ݂ܶܐ
ܕ݁ܶܝܢ ܐܳܡܰܪ
ܐ݈ܢܳܐ
ܘܰܡܣܰܗܶܕ݂
ܐ݈ܢܳܐ
ܒ݁ܡܳܪܝܳܐ
ܕ݁ܡܶܢ ܗܳܫܳܐ
ܠܳܐ ܬ݁ܶܗܘܽܘܢ
ܡܗܰܠܟ݂ܺܝܢ
ܐܰܝܟ݂ ܫܰܪܟ݁ܳܐ
ܕ݁ܥܰܡ݈ܡܶܐ
ܕ݁ܰܡܗܰܠܟ݂ܺܝܢ
ܒ݁ܰܣܪܺܝܩܽܘܬ݂
ܪܶܥܝܳܢܗܽܘܢ܂</div>
<div type="v" n="18">ܘܚܶܫܽܘܟ݂ܺܝܢ
ܒ݁ܡܰܕ݁ܥܰܝܗܽܘܢ
ܘܢܽܘܟ݂ܪܳܝܺܝܢ
ܐܶܢܽܘܢ ܡܶܢ
ܚܰܝܰܘܗ݈ܝ
ܕ݁ܰܐܠܳܗܳܐ
ܡܶܛܽܠ ܕ݁ܠܰܝܬ݁
ܒ݁ܗܽܘܢ
ܝܺܕ݂ܰܥܬ݂ܳܐ
ܘܡܶܛܽܠ
ܥܘܺܝܪܽܘܬ݂
ܠܶܒ݁ܗܽܘܢ܂</div>
<div type="v" n="19">ܗܳܢܽܘܢ
ܕ݁ܰܦ݂ܣܰܩܘ
ܣܰܒ݂ܪܗܽܘܢ
ܘܰܐܫܠܶܡܘ
ܢܰܦ݂ܫܗܽܘܢ
ܠܦ݂ܰܚܙܽܘܬ݂ܳܐ
ܘܰܠܦ݂ܽܘܠܚܳܢܳܐ
ܕ݁ܟ݂ܽܠܳܗ
ܛܰܢܦ݂ܽܘܬ݂ܳܐ
ܒ݁ܝܰܥܢܽܘܬ݂ܗܽܘܢ܂</div>
<div type="v" n="20">ܐܰܢ݈ܬ݁ܽܘܢ
ܕ݁ܶܝܢ ܠܳܐ
ܗ݈ܘܳܐ
ܗܳܟ݂ܰܢܳܐ
ܝܺܠܶܦ݂ܬ݁ܽܘܢܳܝܗ݈ܝ
ܠܰܡܫܺܝܚܳܐ܂</div>
<div type="v" n="21">ܐܶܢ
ܫܰܪܺܝܪܳܐܝܺܬ݂
ܫܡܰܥܬ݁ܽܘܢܳܝܗ݈ܝ
ܘܒ݂ܶܗ
ܝܺܠܶܦ݂ܬ݁ܽܘܢ
ܐܰܝܟ݂ ܡܳܐ
ܕ݁ܺܐܝܬ݂ܰܘܗ݈ܝ
ܩܽܘܫܬ݁ܳܐ
ܒ݁ܝܶܫܽܘܥ܂</div>
<div type="v" n="22">ܐܶܠܳܐ
ܕ݁ܰܬ݂ܢܺܝܚܽܘܢ
ܡܶܢܟ݂ܽܘܢ
ܗܽܘܦ݁ܳܟ݂ܰܝܟ݁ܽܘܢ
ܩܰܕ݂ܡܳܝܶܐ
ܠܒ݂ܰܪܢܳܫܳܐ
ܗܰܘ ܥܰܬ݁ܺܝܩܳܐ
ܕ݁ܡܶܬ݂ܚܰܒ݁ܰܠ
ܒ݁ܰܪܓ݂ܺܝܓ݂ܳܬ݂ܳܐ
ܕ݁ܛܽܘܥܝܰܝ܂</div>
<div type="v" n="23">ܘܬ݂ܶܬ݂ܚܰܕ݁ܬ݂ܽܘܢ
ܒ݁ܪܽܘܚܳܐ
ܕ݁ܡܰܕ݁ܥܰܝܟ݁ܽܘܢ܂</div>
<div type="v" n="24">ܘܬ݂ܶܠܒ݁ܫܽܘܢ
ܠܒ݂ܰܪܢܳܫܳܐ
ܚܰܕ݂݈ܬ݂ܳܐ ܗܰܘ
ܕ݁ܒ݂ܰܐܠܳܗܳܐ
ܐܶܬ݂ܒ݁ܪܺܝ
ܒ݁ܙܰܕ݁ܺܝܩܽܘܬ݂ܳܐ
ܘܰܒ݂ܚܰܣܝܽܘܬ݂ܳܐ
ܕ݁ܩܽܘܫܬ݁ܳܐ܂</div>
<div type="v" n="25">ܡܶܛܽܠ
ܗܳܢܳܐ ܐܰܢܺܝܚܘ
ܡܶܢܟ݂ܽܘܢ
ܟ݁ܰܕ݁ܳܒ݂ܽܘܬ݂ܳܐ
ܘܡܰܠܶܠܘ
ܩܽܘܫܬ݁ܳܐ
ܐ݈ܢܳܫ ܥܰܡ
ܩܰܪܺܝܒ݂ܶܗ
ܗܰܕ݁ܳܡܶܐ ܚܢܰܢ
ܓ݁ܶܝܪ ܚܰܕ݂
ܕ݁ܚܰܕ݂܂</div>
<div type="v" n="26">ܪܓ݂ܰܙܘ
ܘܠܳܐ ܬ݁ܶܚܛܽܘܢ
ܘܫܶܡܫܳܐ ܥܰܠ
ܪܽܘܓ݂ܙܟ݂ܽܘܢ
ܠܳܐ ܢܶܥܪܰܒ݂܂</div>
<div type="v" n="27">ܘܠܳܐ
ܬ݁ܶܬ݁ܠܽܘܢ
ܐܰܬ݂ܪܳܐ
ܠܳܐܟ݂ܶܠ‌ܩܰܪܨܳܐ܂</div>
<div type="v" n="28">ܘܰܐܝܢܳܐ
ܕ݁ܓ݂ܳܢܶܒ݂
ܗ݈ܘܳܐ ܡܶܟ݁ܺܝܠ
ܠܳܐ ܢܶܓ݂ܢܽܘܒ݂
ܐܶܠܳܐ ܢܶܠܐܶܐ
ܒ݁ܺܐܝܕ݂ܰܘܗ݈ܝ
ܘܢܶܦ݂ܠܽܘܚ
ܛܳܒ݂ܳܬ݂ܳܐ
ܕ݁ܢܶܗܘܶܐ ܠܶܗ
ܠܡܶܬ݁ܰܠ ܠܡܰܢ
ܕ݁ܰܣܢܺܝܩ܂</div>
<div type="v" n="29">ܟ݁ܽܠ
ܡܶܠܳܐ ܣܰܢܝܳܐ
ܡܶܢ
ܦ݁ܽܘܡܟ݂ܽܘܢ
ܠܳܐ ܬ݁ܶܦ݁ܽܘܩ
ܐܶܠܳܐ ܐܰܝܕ݂ܳܐ
ܕ݁ܫܰܦ݁ܺܝܪܳܐ
ܘܚܳܫܚܳܐ
ܠܒ݂ܶܢܝܳܢܳܐ
ܕ݁ܬ݂ܶܬ݁ܶܠ
ܛܰܝܒ݁ܽܘܬ݂ܳܐ
ܠܰܐܝܠܶܝܢ
ܕ݁ܫܳܡܥܺܝܢ܂</div>
<div type="v" n="30">ܘܠܳܐ
ܬ݁ܶܗܘܽܘܢ
ܡܥܺܝܩܺܝܢ
ܠܪܽܘܚܳܐ
ܩܰܕ݁ܺܝܫܬ݁ܳܐ
ܕ݁ܰܐܠܳܗܳܐ
ܕ݁ܶܐܬ݂ܚܬ݂ܶܡܬ݁ܽܘܢ
ܒ݁ܶܗ ܠܝܰܘܡܳܐ
ܕ݁ܦ݂ܽܘܪܩܳܢܳܐ܂</div>
<div type="v" n="31">ܟ݁ܽܠܳܗ
ܡܰܪܺܝܪܽܘܬ݂ܳܐ
ܘܚܶܡܬ݂ܳܐ
ܘܪܽܘܓ݂ܙܳܐ
ܘܪܰܘܒ݁ܳܐ
ܘܓ݂ܽܘܕ݁ܳܦ݂ܳܐ
ܢܶܫܬ݁ܰܩܠܳܢ
ܡܶܢܟ݂ܽܘܢ ܥܰܡ
ܟ݁ܽܠܳܗ
ܒ݁ܺܝܫܽܘܬ݂ܳܐ܂</div>
<div type="v" n="32">ܘܰܗܘܰܝܬ݁ܽܘܢ
ܒ݁ܰܣܺܝܡܺܝܢ
ܚܰܕ݂ ܠܘܳܬ݂
ܚܰܕ݂
ܘܰܡܪܰܚܡܳܢܺܝܢ
ܘܰܗܘܰܝܬ݁ܽܘܢ
ܫܳܒ݂ܩܺܝܢ ܚܰܕ݂
ܠܚܰܕ݂
ܐܰܝܟ݁ܰܢܳܐ
ܕ݁ܰܐܠܳܗܳܐ
ܒ݁ܰܡܫܺܝܚܳܐ
ܫܒ݂ܰܩ ܠܰܢ܂</div>
</div>
<div type="ch" n="5">
<div type="title" n="title"> ܀ ܕܠܘܬ
ܐܦܣܝ̈ܐ ܗܗ </div>
<div type="v" n="1">ܗܘܰܝܬ݁ܽܘܢ
ܗܳܟ݂ܺܝܠ
ܡܶܬ݁ܕ݁ܰܡܶܝܢ
ܒ݁ܰܐܠܳܗܳܐ
ܐܰܝܟ݂ ܒ݁ܢܰܝܳܐ
ܚܰܒ݁ܺܝܒ݂ܶܐ܂</div>
<div type="v" n="2">ܘܗܰܠܶܟ݂ܘ
ܒ݁ܚܽܘܒ݁ܳܐ
ܐܰܝܟ݂ ܕ݁ܳܐܦ݂
ܡܫܺܝܚܳܐ
ܐܰܚܒ݂ܰܢ
ܘܰܐܫܠܶܡ
ܢܰܦ݂ܫܶܗ ܥܰܠ
ܐܰܦ݁ܰܝܢ
ܩܽܘܪܒ݁ܳܢܳܐ
ܘܕ݂ܶܒ݂ܚܳܐ
ܠܰܐܠܳܗܳܐ
ܠܪܺܝܚܳܐ
ܒ݁ܰܣܺܝܡܳܐ܂</div>
<div type="v" n="3">ܙܳܢܝܽܘܬ݂ܳܐ
ܕ݁ܶܝܢ ܘܟ݂ܽܠܳܗ
ܛܰܢܦ݂ܽܘܬ݂ܳܐ
ܘܥܳܠܽܘܒ݂ܽܘܬ݂ܳܐ
ܐܳܦ݂ܠܳܐ
ܡܶܫܬ݁ܰܡܳܗܽܘ
ܬ݁ܶܫܬ݁ܰܡܰܗ
ܒ݁ܰܝܢܳܬ݂ܟ݂ܽܘܢ
ܐܰܝܟ݂ ܕ݁ܝܳܐܶܐ
ܠܩܰܕ݁ܺܝܫܶܐ܂</div>
<div type="v" n="4">ܘܠܳܐ
ܨܽܘܚܝܳܬ݂ܳܐ
ܘܠܳܐ ܡܶܠܶܐ
ܕ݁ܫܳܛܝܽܘܬ݂ܳܐ
ܐܰܘ ܕ݁ܒ݂ܶܙܚܳܐ
ܐܰܘ ܕ݁ܫܶܥܝܳܐ
ܗܳܠܶܝܢ ܕ݁ܠܳܐ
ܡܶܬ݂ܒ݁ܰܥܝܳܢ
ܐܶܠܳܐ ܚܠܳܦ݂
ܗܳܠܶܝܢ
ܬ݁ܰܘܕ݁ܺܝܬ݂ܳܐ܂</div>
<div type="v" n="5">ܗܳܕ݂ܶܐ
ܕ݁ܶܝܢ
ܗܘܰܝܬ݁ܽܘܢ
ܝܳܕ݂ܥܺܝܢ
ܕ݁ܟ݂ܽܠܢܳܫ
ܕ݁ܺܐܝܬ݂ܰܘܗ݈ܝ
ܙܰܢܳܝܳܐ ܐܰܘ
ܛܰܢܦ݂ܳܐ ܐܰܘ
ܥܳܠܽܘܒ݂ܳܐ
ܕ݁ܺܐܝܬ݂ܰܘܗ݈ܝ
ܦ݁ܳܠܰܚ
ܦ݁ܬ݂ܰܟ݂ܪܶܐ
ܠܰܝܬ݁ ܠܶܗ
ܝܳܪܬ݁ܽܘܬ݂ܳܐ
ܒ݁ܡܰܠܟ݁ܽܘܬ݂ܶܗ
ܕ݁ܰܡܫܺܝܚܳܐ
ܘܕ݂ܰܐܠܳܗܳܐ܂</div>
<div type="v" n="6">ܕ݁ܰܠܡܳܐ
ܐ݈ܢܳܫ
ܢܰܛܥܶܝܟ݂ܽܘܢ
ܒ݁ܡܶܠܶܐ
ܣܪܺܝܩܳܬ݂ܳܐ
ܡܶܛܽܠ ܗܳܠܶܝܢ
ܗ݈ܽܘ ܓ݁ܶܝܪ
ܐܳܬ݂ܶܐ
ܪܽܘܓ݂ܙܶܗ
ܕ݁ܰܐܠܳܗܳܐ ܥܰܠ
ܒ݁ܢܰܝܳܐ ܕ݁ܠܳܐ
ܡܶܬ݁ܛܦ݁ܺܝܣܳܢܽܘܬ݂ܳܐ܂</div>
<div type="v" n="7">ܠܳܐ
ܗܳܟ݂ܺܝܠ
ܬ݁ܶܗܘܽܘܢ
ܠܗܽܘܢ
ܫܰܘܬ݁ܳܦ݂ܶܐ܂</div>
<div type="v" n="8">ܐܺܝܬ݂ܰܝܟ݁ܽܘܢ
ܗ݈ܘܰܝܬ݁ܽܘܢ
ܓ݁ܶܝܪ ܡܶܢ
ܠܽܘܩܕ݂ܰܡ
ܚܶܫܽܘܟ݂ܳܐ
ܗܳܫܳܐ ܕ݁ܶܝܢ
ܢܽܘܗܪܳܐ
ܐܰܢ݈ܬ݁ܽܘܢ
ܒ݁ܡܳܪܰܢ ܐܰܝܟ݂
ܒ݁ܢܰܝ ܢܽܘܗܪܳܐ
ܗܳܟ݂ܺܝܠ
ܗܳܟ݂ܰܢܳܐ
ܗܰܠܶܟ݂ܘ܂</div>
<div type="v" n="9">ܦ݁ܺܐܪܰܘܗ݈ܝ
ܓ݁ܶܝܪ
ܕ݁ܢܽܘܗܪܳܐ
ܒ݁ܟ݂ܽܠܳܗ
ܐܶܢܽܘܢ
ܛܳܒ݂ܽܘܬ݂ܳܐ
ܘܙܰܕ݁ܺܝܩܽܘܬ݂ܳܐ
ܘܩܽܘܫܬ݁ܳܐ܂</div>
<div type="v" n="10">ܘܰܗܘܰܝܬ݁ܽܘܢ
ܦ݁ܳܪܫܺܝܢ
ܡܳܢܳܐ ܫܰܦ݁ܺܝܪ
ܩܕ݂ܳܡ ܡܳܪܰܢ܂</div>
<div type="v" n="11">ܘܠܳܐ
ܗܘܰܝܬ݁ܽܘܢ
ܡܶܫܬ݁ܰܘܬ݁ܦ݂ܺܝܢ
ܠܘܳܬ݂
ܥܒ݂ܳܕ݂ܶܐ
ܕ݁ܚܶܫܽܘܟ݂ܳܐ
ܕ݁ܦ݂ܺܐܪܶܐ
ܠܰܝܬ݁ ܒ݁ܗܽܘܢ
ܐܶܠܳܐ
ܗܘܰܝܬ݁ܽܘܢ
ܡܟ݂ܰܘܢܺܝܢ
ܠܗܽܘܢ܂</div>
<div type="v" n="12">ܡܶܕ݁ܶܡ
ܓ݁ܶܝܪ
ܕ݁ܰܒ݂ܛܽܘܫܝܰܝ
ܥܳܒ݂ܕ݁ܺܝܢ
ܢܕ݂ܺܝܕ݂ ܗ݈ܽܘ
ܐܳܦ݂
ܠܰܡܡܰܠܳܠܽܘܬ݂ܶܗ܂</div>
<div type="v" n="13">ܟ݁ܽܠ
ܡܶܕ݁ܶܡ ܓ݁ܶܝܪ
ܡܶܬ݂ܟ݁ܰܘܰܢ
ܡܶܢ ܢܽܘܗܪܳܐ
ܘܡܶܬ݂ܓ݁ܠܶܐ
ܘܟ݂ܽܠܡܶܕ݁ܶܡ
ܕ݁ܰܓ݂ܠܶܐ
ܢܽܘܗܪܳܐ ܗ݈ܘ܂</div>
<div type="v" n="14">ܡܶܛܽܠ
ܗܳܢܳܐ ܐܰܡܺܝܪ
ܕ݁ܶܐܬ݁ܬ݁ܥܺܝܪ
ܕ݁ܰܡܟ݁ܳܐ
ܘܩܽܘܡ ܡܶܢ
ܒ݁ܶܝܬ݂
ܡܺܝܬ݂ܶܐ
ܘܢܰܢܗܰܪ ܠܳܟ݂
ܡܫܺܝܚܳܐ܂</div>
<div type="v" n="15">ܚܙܰܘ
ܗܳܟ݂ܺܝܠ
ܐܰܝܟ݁ܰܢܳܐ
ܬ݁ܗܰܠܟ݂ܽܘܢ
ܙܰܗܝܳܐܝܺܬ݂
ܠܳܐ ܐܰܝܟ݂
ܣܰܟ݂ܠܶܐ ܐܶܠܳܐ
ܐܰܝܟ݂
ܚܰܟ݁ܺܝܡܶܐ܂</div>
<div type="v" n="16">ܕ݁ܙܳܒ݂ܢܺܝܢ
ܩܺܐܪܣܗܽܘܢ
ܡܶܛܽܠ
ܕ݁ܝܰܘܡܳܬ݂ܳܐ
ܒ݁ܺܝܫܶܐ
ܐܶܢܽܘܢ܂</div>
<div type="v" n="17">ܡܶܛܽܠ
ܗܳܢܳܐ ܠܳܐ
ܬ݁ܶܗܘܽܘܢ
ܚܰܣܺܝܪܰܝ
ܪܶܥܝܳܢܳܐ
ܐܶܠܳܐ
ܐܶܣܬ݁ܰܟ݁ܰܠܘ
ܡܳܢܰܘ
ܨܶܒ݂ܝܳܢܶܗ
ܕ݁ܰܐܠܳܗܳܐ܂</div>
<div type="v" n="18">ܘܠܳܐ
ܗܘܰܝܬ݁ܽܘܢ
ܪܳܘܶܝܢ
ܒ݁ܚܰܡܪܳܐ
ܕ݁ܒ݂ܶܗ ܐܺܝܬ݂
ܐܳܣܽܘܛܽܘܬ݂ܳܐ
ܐܶܠܳܐ
ܐܶܬ݂ܡܠܰܘ
ܒ݁ܪܽܘܚܳܐ܂</div>
<div type="v" n="19">ܘܡܰܠܶܠܘ
ܥܰܡ
ܢܰܦ݂ܫܟ݂ܽܘܢ
ܒ݁ܡܰܙܡܽܘܪܶܐ
ܘܰܒ݂ܬ݂ܶܫܒ݁ܚܳܬ݁ܳܐ
ܘܒ݂ܰܙܡܺܝܪܳܬ݂ܳܐ
ܕ݁ܪܽܘܚܳܐ
ܗܘܰܝܬ݁ܽܘܢ
ܙܳܡܪܺܝܢ
ܒ݁ܠܶܒ݁ܰܘܳܬ݂ܟ݂ܽܘܢ
ܠܡܳܪܝܳܐ܂</div>
<div type="v" n="20">ܘܰܗܘܰܝܬ݁ܽܘܢ
ܡܰܘܕ݁ܶܝܢ
ܒ݁ܟ݂ܽܠܙܒ݂ܰܢ
ܥܰܠ ܐܰܦ݁ܰܝ
ܟ݁ܽܠܢܳܫ
ܒ݁ܰܫܡܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ
ܠܰܐܠܳܗܳܐ
ܐܰܒ݂ܳܐ܂</div>
<div type="v" n="21">ܘܰܗܘܰܝܬ݁ܽܘܢ
ܡܶܫܬ݁ܰܥܒ݁ܕ݂ܺܝܢ
ܚܰܕ݂ ܠܚܰܕ݂
ܒ݁ܚܽܘܒ݁ܶܗ
ܕ݁ܰܡܫܺܝܚܳܐ܂</div>
<div type="v" n="22">ܢܶܫܶܐ
ܗܘܰܝܬ݁ܶܝܢ
ܡܶܫܬ݁ܰܥܒ݁ܕ݂ܳܢ
ܠܒ݂ܰܥܠܰܝܟ݁ܶܝܢ
ܐܰܝܟ݂
ܕ݁ܰܠܡܳܪܰܢ܂</div>
<div type="v" n="23">ܡܶܛܽܠ
ܕ݁ܓ݂ܰܒ݂ܪܳܐ
ܪܺܫܳܗ ܗ݈ܽܘ
ܕ݁ܰܐܢ݈ܬ݁ܬ݂ܳܐ
ܐܰܝܟ݁ܰܢܳܐ
ܕ݁ܳܐܦ݂
ܡܫܺܝܚܳܐ ܪܺܫܳܐ
ܗܽܘ
ܕ݁ܥܺܕ݈݁ܬ݁ܳܐ
ܘܗܽܘܝܽܘ
ܡܰܚܝܳܢܳܐ
ܕ݁ܦ݂ܰܓ݂ܪܳܐ܂</div>
<div type="v" n="24">ܐܶܠܳܐ
ܐܰܝܟ݁ܰܢܳܐ
ܕ݁ܥܺܕ݈݁ܬ݁ܳܐ
ܡܶܫܬ݁ܰܥܒ݁ܕ݂ܳܐ
ܠܰܡܫܺܝܚܳܐ
ܗܳܟ݂ܰܢܳܐ ܐܳܦ݂
ܢܶܫܶܐ
ܠܒ݂ܰܥܠܰܝܗܶܝܢ
ܒ݁ܟ݂ܽܠܡܶܕ݁ܶܡ܂</div>
<div type="v" n="25">ܓ݁ܰܒ݂ܪܶܐ
ܐܰܚܶܒ݂ܘ
ܢܶܫܰܝܟ݁ܽܘܢ
ܐܰܝܟ݂ ܕ݁ܳܐܦ݂
ܡܫܺܝܚܳܐ
ܐܰܚܶܒ݂
ܠܥܺܕ݈݁ܬ݁ܶܗ
ܘܢܰܦ݂ܫܶܗ
ܐܰܫܠܶܡ ܥܰܠ
ܐܰܦ݁ܶܝܗ܂</div>
<div type="v" n="26">ܕ݁ܰܢܩܰܕ݁ܫܺܝܗ
ܘܰܢܕ݂ܰܟ݁ܶܝܗ
ܒ݁ܰܣܚܳܝܳܐ
ܕ݁ܡܰܝܳܐ
ܘܰܒ݂ܡܶܠܬ݂ܳܐ܂</div>
<div type="v" n="27">ܘܰܢܩܺܝܡܺܝܗ
ܥܺܕ݈݁ܬ݁ܳܐ
ܠܢܰܦ݂ܫܶܗ
ܟ݁ܰܕ݂
ܡܫܰܒ݁ܚܳܐ
ܘܠܰܝܬ݁ ܒ݁ܳܗ
ܛܽܘܠܫܳܐ ܘܠܳܐ
ܩܰܡܛܳܐ ܘܠܳܐ
ܡܶܕ݁ܶܡ
ܕ݁ܰܠܗܳܠܶܝܢ
ܕ݁ܳܡܶܐ ܐܶܠܳܐ
ܬ݁ܶܗܘܶܐ
ܩܰܕ݁ܺܝܫܳܐ
ܕ݁ܠܳܐ ܡܽܘܡ܂</div>
<div type="v" n="28">ܗܳܟ݂ܰܢܳܐ
ܘܳܠܶܐ
ܠܓ݂ܰܒ݂ܪܶܐ
ܕ݁ܢܰܚܒ݂ܽܘܢ
ܢܶܫܰܝܗܽܘܢ
ܐܰܝܟ݂
ܕ݁ܰܠܦ݂ܰܓ݂ܪܰܝܗܽܘܢ
ܡܰܢ
ܕ݁ܠܰܐܢ݈ܬ݁ܬ݂ܶܗ
ܓ݁ܶܝܪ ܡܰܚܶܒ݂
ܢܰܦ݂ܫܶܗ ܗ݈ܽܘ
ܡܰܚܶܒ݂܂</div>
<div type="v" n="29">ܠܳܐ ܓ݁ܶܝܪ
ܐ݈ܢܳܫ
ܡܶܡܬ݂ܽܘܡ
ܣܳܢܶܐ
ܦ݁ܰܓ݂ܪܶܗ
ܐܶܠܳܐ
ܡܬ݂ܰܪܣܶܐ ܠܶܗ
ܘܝܳܨܶܦ݂
ܕ݁ܺܝܠܶܗ
ܐܰܝܟ݁ܰܢܳܐ
ܕ݁ܳܐܦ݂
ܡܫܺܝܚܳܐ
ܕ݁ܥܺܕ݈݁ܬ݁ܶܗ܂</div>
<div type="v" n="30">ܡܶܛܽܠ
ܕ݁ܗܰܕ݁ܳܡܶܐ
ܚܢܰܢ
ܕ݁ܦ݂ܰܓ݂ܪܶܗ
ܘܡܶܢ ܒ݁ܶܣܪܶܗ
ܚܢܰܢ ܘܡܶܢ
ܓ݁ܰܪܡܰܘܗ݈ܝ܂</div>
<div type="v" n="31">ܡܶܛܽܠ
ܗܳܢܳܐ
ܢܶܫܒ݁ܽܘܩ
ܓ݁ܰܒ݂ܪܳܐ
ܠܰܐܒ݂ܽܘܗ݈ܝ
ܘܠܶܐܡܶܗ
ܘܢܶܩܰܦ݂
ܠܰܐܢ݈ܬ݁ܬ݂ܶܗ
ܘܢܶܗܘܽܘܢ
ܬ݁ܪܰܝܗܽܘܢ
ܚܰܕ݂ ܒ݁ܣܰܪ܂</div>
<div type="v" n="32">ܗܳܢܳܐ
ܐ݈ܪܳܙܳܐ ܪܰܒ݂
ܗ݈ܽܘ ܐܶܢܳܐ
ܕ݁ܶܝܢ ܐܳܡܰܪ
ܐ݈ܢܳܐ ܥܰܠ
ܡܫܺܝܚܳܐ ܘܥܰܠ
ܥܺܕ݈݁ܬ݁ܶܗ܂</div>
<div type="v" n="33">ܒ݁ܪܰܡ
ܐܳܦ݂
ܐܰܢ݈ܬ݁ܽܘܢ
ܟ݁ܽܠ ܚܰܕ݂
ܚܰܕ݂ ܡܶܢܟ݂ܽܘܢ
ܗܳܟ݂ܰܢܳܐ
ܢܶܪܚܰܡ
ܐܰܢ݈ܬ݁ܬ݂ܶܗ
ܐܰܝܟ݂
ܕ݁ܰܠܢܰܦ݂ܫܶܗ
ܐܰܢ݈ܬ݁ܬ݂ܳܐ
ܕ݁ܶܝܢ ܬ݁ܶܗܘܶܐ
ܕ݁ܳܚܠܳܐ ܡܶܢ
ܒ݁ܰܥܠܳܗ܂</div>
</div>
<div type="ch" n="6">
<div type="title" n="title"> ܀ ܕܠܘܬ
ܐܦܣܝ̈ܐ ܘܘ </div>
<div type="v" n="1">ܒ݁ܢܰܝܳܐ
ܐܶܫܬ݁ܰܡ݈ܥܘ
ܠܰܐܒ݂ܳܗܰܝܟ݁ܽܘܢ
ܒ݁ܡܳܪܰܢ
ܗܳܕ݂ܶܐ ܓ݁ܶܝܪ
ܟ݁ܺܐܢܳܐ܂</div>
<div type="v" n="2">ܘܗܳܢܰܘ
ܦ݁ܽܘܩܕ݁ܳܢܳܐ
ܩܰܕ݂ܡܳܝܳܐ
ܕ݁ܰܡܠܺܝܟ݂
ܝܰܩܰܪ
ܠܰܐܒ݂ܽܘܟ݂
ܘܠܶܐܡܳܟ݂܂</div>
<div type="v" n="3">ܕ݁ܢܶܗܘܶܐ
ܠܳܟ݂
ܕ݁ܫܰܦ݁ܺܝܪ
ܘܢܺܐܪܟ݁ܽܘܢ
ܚܰܝܰܝܟ݁ ܥܰܠ
ܐܰܪܥܳܐ܂</div>
<div type="v" n="4">ܐܰܒ݂ܳܗܶܐ
ܠܳܐ
ܬ݁ܰܪܓ݁ܙܽܘܢ
ܒ݁ܢܰܝܟ݁ܽܘܢ
ܐܶܠܳܐ ܪܰܒ݁ܰܘ
ܐܶܢܽܘܢ
ܒ݁ܡܰܪܕ݁ܽܘܬ݂ܳܐ
ܘܰܒ݂ܝܽܘܠܦ݁ܳܢܳܐ
ܕ݁ܡܳܪܰܢ܂</div>
<div type="v" n="5">ܥܰܒ݂ܕ݁ܶܐ
ܐܶܫܬ݁ܰܡ݈ܥܘ
ܠܡܳܪܰܝܟ݁ܽܘܢ
ܕ݁ܒ݂ܰܒ݂ܣܰܪ
ܒ݁ܕ݂ܶܚܠܬ݂ܳܐ
ܘܒ݂ܰܪܬ݂ܺܝܬ݂ܳܐ
ܘܒ݂ܰܦ݂ܫܺܝܛܽܘܬ݂
ܠܶܒ݁ܳܐ ܐܰܝܟ݂
ܕ݁ܠܰܡܫܺܝܚܳܐ܂</div>
<div type="v" n="6">ܠܳܐ
ܒ݁ܡܰܚܙܶܐ
ܥܰܝܢܳܐ ܐܰܝܟ݂
ܗܰܘ
ܕ݁ܠܰܒ݂ܢܰܝܢܳܫܳܐ
ܫܳܦ݂ܪܺܝܢ
ܐܢ݈ܬ݁ܽܘܢ
ܐܶܠܳܐ ܐܰܝܟ݂
ܥܰܒ݂ܕ݁ܶܐ
ܕ݁ܰܡܫܺܝܚܳܐ
ܕ݁ܥܳܒ݂ܕ݁ܺܝܢ
ܨܶܒ݂ܝܳܢܳܐ
ܕ݁ܰܐܠܳܗܳܐ܂</div>
<div type="v" n="7">ܘܫܰܡܶܫܘ
ܐܶܢܽܘܢ ܡܶܢ
ܟ݁ܽܠܳܗ
ܢܰܦ݂ܫܟ݂ܽܘܢ
ܒ݁ܚܽܘܒ݁ܳܐ
ܐܰܝܟ݂
ܕ݁ܰܠܡܳܪܰܢ
ܘܠܳܐ ܐܰܝܟ݂
ܕ݁ܠܰܒ݂ܢܰܝܢܳܫܳܐ܂</div>
<div type="v" n="8">ܟ݁ܰܕ݂
ܝܳܕ݂ܥܺܝܬ݁ܽܘܢ
ܕ݁ܗܰܘ ܡܶܕ݁ܶܡ
ܕ݁ܥܳܒ݂ܶܕ݂
ܐ݈ܢܳܫ
ܕ݁ܫܰܦ݁ܺܝܪ ܗܽܘ
ܡܶܬ݂ܦ݁ܪܰܥ ܡܶܢ
ܡܳܪܰܢ ܐܶܢ
ܥܰܒ݂ܕ݁ܳܐ ܗ݈ܽܘ
ܘܶܐܢ ܒ݁ܰܪ
ܚܺܐܪܶܐ܂</div>
<div type="v" n="9">ܐܳܦ݂
ܐܰܢ݈ܬ݁ܽܘܢ
ܡܳܪܰܝܳܐ
ܗܳܟ݂ܰܢܳܐ
ܗܘܰܝܬ݁ܽܘܢ
ܥܳܒ݂ܕ݁ܺܝܢ
ܠܥܰܒ݂ܕ݁ܰܝܟ݁ܽܘܢ
ܗܘܰܝܬ݁ܽܘܢ
ܫܳܒ݂ܩܺܝܢ
ܠܗܽܘܢ
ܣܰܟ݂ܠܽܘܬ݂ܳܐ
ܡܶܛܽܠ
ܕ݁ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܳܐܦ݂
ܡܳܪܟ݂ܽܘܢ
ܕ݁ܺܝܠܟ݂ܽܘܢ
ܐܺܝܬ݂ܰܘܗ݈ܝ
ܒ݁ܰܫܡܰܝܳܐ
ܘܡܰܣܰܒ݂
ܒ݁ܰܐܦ݁ܶܐ
ܠܰܝܬ݁
ܠܘܳܬ݂ܶܗ܂</div>
<div type="v" n="10">ܡܶܟ݁ܺܝܠ
ܐܰܚܰܝ
ܐܶܬ݂ܚܰܝܰܠܘ
ܒ݁ܡܳܪܰܢ
ܘܰܒ݂ܬ݂ܽܘܩܦ݂ܳܐ
ܕ݁ܚܰܝܠܶܗ܂</div>
<div type="v" n="11">ܘܰܠܒ݂ܰܫܘ
ܟ݁ܽܠܶܗ ܙܰܝܢܳܐ
ܕ݁ܰܐܠܳܗܳܐ
ܐܰܝܟ݁ܰܢܳܐ
ܕ݁ܬ݂ܶܫܟ݁ܚܽܘܢ
ܠܰܡܩܳܡ
ܠܽܘܩܒ݂ܰܠ
ܨܶܢܥܳܬ݂ܶܗ
ܕ݁ܳܐܟ݂ܶܠ
ܩܰܪܨܳܐ܂</div>
<div type="v" n="12">ܡܶܛܽܠ
ܕ݁ܬ݂ܰܟ݂ܬ݁ܽܘܫܟ݂ܽܘܢ
ܠܳܐ ܗ݈ܘܳܐ ܥܰܡ
ܒ݁ܶܣܪܳܐ
ܘܰܕ݂ܡܳܐ ܐܶܠܳܐ
ܥܰܡ ܐܰܪܟ݂ܰܘܣ
ܘܥܰܡ
ܫܰܠܺܝܛܳܢܶܐ
ܘܥܰܡ
ܐܰܚܺܝܕ݂ܰܝ
ܥܳܠܡܳܐ
ܕ݁ܗܳܢܳܐ
ܚܶܫܽܘܟ݂ܳܐ
ܘܥܰܡ ܪܽܘܚܶܐ
ܒ݁ܺܝܫܳܬ݂ܳܐ
ܕ݁ܰܬ݂ܚܶܝܬ݂
ܫܡܰܝܳܐ܂</div>
<div type="v" n="13">ܡܶܛܽܠ
ܗܳܢܳܐ ܠܒ݂ܰܫܘ
ܟ݁ܽܠܶܗ ܙܰܝܢܳܐ
ܕ݁ܰܐܠܳܗܳܐ
ܕ݁ܬ݂ܶܫܟ݁ܚܽܘܢ
ܬ݁ܶܐܪܥܽܘܢ
ܒ݁ܺܝܫܳܐ
ܘܟ݂ܰܕ݂
ܡܥܰܬ݁ܕ݂ܺܝܢ
ܐܢ݈ܬ݁ܽܘܢ
ܒ݁ܟ݂ܽܠܡܶܕ݁ܶܡ
ܬ݁ܩܽܘܡܽܘܢ܂</div>
<div type="v" n="14">ܩܽܘܡܘ
ܗܳܟ݂ܺܝܠ
ܘܰܚܙܽܘܩܘ
ܚܰܨܰܝܟ݁ܽܘܢ
ܒ݁ܩܽܘܫܬ݁ܳܐ
ܘܰܠܒ݂ܰܫܘ
ܫܶܪܝܳܢܳܐ
ܕ݁ܙܰܕ݁ܺܝܩܽܘܬ݂ܳܐ܂</div>
<div type="v" n="15">ܘܣܰܐܢܘ
ܒ݁ܪܶܓ݂ܠܰܝܟ݁ܽܘܢ
ܛܽܘܝܳܒ݂ܶܗ
ܕ݁ܶܐܘܰܢܓ݁ܶܠܺܝܳܘܢ
ܕ݁ܰܫܠܳܡܳܐ܂</div>
<div type="v" n="16">ܘܥܰܡ
ܗܳܠܶܝܢ ܣܰܒ݂ܘ
ܠܟ݂ܽܘܢ
ܣܰܟ݁ܪܳܐ
ܕ݁ܗܰܝܡܳܢܽܘܬ݂ܳܐ
ܕ݁ܒ݂ܳܗ
ܬ݁ܶܬ݂ܡܨܽܘܢ
ܚܰܝܠܳܐ
ܠܡܰܕ݂ܥܳܟ݂ܽܘ
ܟ݁ܽܠܗܽܘܢ
ܓ݁ܶܐܪܰܘܗ݈ܝ
ܝܳܩܕ݁ܶܐ
ܕ݁ܒ݂ܺܝܫܳܐ܂</div>
<div type="v" n="17">ܘܣܺܝܡܘ
ܣܰܢܘܰܪܬ݁ܳܐ
ܕ݁ܦ݂ܽܘܪܩܳܢܳܐ
ܘܰܐܚܽܘܕ݂ܘ
ܣܰܝܦ݂ܳܐ
ܕ݁ܪܽܘܚܳܐ
ܕ݁ܺܐܝܬ݂ܰܘܗ݈ܝ
ܡܶܠܬ݂ܳܐ
ܕ݁ܰܐܠܳܗܳܐ܂</div>
<div type="v" n="18">ܘܰܒ݂ܟ݂ܽܠ
ܨܠܰܘܳܢ
ܘܰܒ݂ܟ݂ܽܠ
ܒ݁ܳܥܘܳܢ ܨܰܠܰܘ
ܒ݁ܟ݂ܽܠܙܒ݂ܰܢ
ܒ݁ܪܽܘܚ ܘܒ݂ܳܗ
ܒ݁ܰܨܠܽܘܬ݂ܳܐ
ܗܘܰܝܬ݁ܽܘܢ
ܫܳܗܪܺܝܢ
ܒ݁ܟ݂ܽܠܥܶܕ݁ܳܢ
ܟ݁ܰܕ݂
ܡܨܰܠܶܝܬ݁ܽܘܢ
ܐܰܡܺܝܢܳܐܝܺܬ݂
ܘܡܶܬ݂ܟ݁ܰܫܦ݂ܺܝܢ
ܥܰܠ ܐܰܦ݁ܰܝ
ܟ݁ܽܠܗܽܘܢ
ܩܰܕ݁ܺܝܫܶܐ܂</div>
<div type="v" n="19">ܐܳܦ݂ ܥܠܰܝ
ܕ݁ܬ݂ܶܬ݂ܺܝܗܶܒ݂
ܠܺܝ ܡܶܠܬ݂ܳܐ
ܒ݁ܡܰܦ݂ܬ݁ܰܚ
ܦ݁ܽܘܡܝ ܕ݁ܥܺܝܢ
ܒ݁ܰܓ݂ܠܶܐ
ܐܰܟ݂ܪܶܙ
ܐ݈ܪܳܙܳܐ
ܕ݁ܰܣܒ݂ܰܪܬ݂ܳܐ܂</div>
<div type="v" n="20">ܗܰܘ
ܕ݁ܶܐܢܳܐ
ܐܺܝܙܓ݁ܰܕ݁ܶܗ
ܒ݁ܫܺܫܠܳܬ݂ܳܐ
ܕ݁ܰܒ݂ܦ݁ܰܪܶܗ݈ܣܺܝܰܐ
ܐܶܡܰܠܠܺܝܘܗ݈ܝ
ܐܰܝܟ݂ ܕ݁ܘܳܠܶܐ
ܠܺܝ
ܠܰܡܡܰܠܳܠܽܘܬ݂ܶܗ܂</div>
<div type="v" n="21">ܕ݁ܬ݂ܶܕ݁ܥܽܘܢ
ܕ݁ܶܝܢ ܐܳܦ݂
ܐܰܢ݈ܬ݁ܽܘܢ
ܡܶܕ݁ܶܡ
ܕ݁ܰܠܘܳܬ݂ܝ
ܘܡܶܕ݁ܶܡ
ܕ݁ܣܳܥܰܪ ܐ݈ܢܳܐ
ܗܳܐ ܡܰܘܕ݁ܰܥ
ܠܟ݂ܽܘܢ
ܛܽܘܟ݂ܺܝܩܳܘܣ
ܐܰܚܳܐ
ܚܰܒ݁ܺܝܒ݂ܳܐ
ܘܰܡܫܰܡܫܳܢܳܐ
ܡܗܰܝܡܢܳܐ
ܒ݁ܡܳܪܰܢ܂</div>
<div type="v" n="22">ܕ݁ܠܶܗ
ܫܰܕ݁ܪܶܬ݂
ܠܘܳܬ݂ܟ݂ܽܘܢ
ܥܠܶܝܗ ܥܰܠ
ܗܳܕ݂ܶܐ
ܕ݁ܬ݂ܶܕ݁ܥܽܘܢ
ܡܳܐ ܕ݁ܰܠܘܳܬ݂ܝ
ܘܰܢܒ݂ܰܝܰܐ
ܠܶܒ݁ܰܘܳܬ݂ܟ݂ܽܘܢ܂</div>
<div type="v" n="23">ܫܠܳܡܳܐ
ܥܰܡ ܐܰܚܰܝܢ
ܘܚܽܘܒ݁ܳܐ ܥܰܡ
ܗܰܝܡܳܢܽܘܬ݂ܳܐ
ܡܶܢ ܐܰܠܳܗܳܐ
ܐܰܒ݂ܳܐ ܘܡܶܢ
ܡܳܪܰܢ ܝܶܫܽܘܥ
ܡܫܺܝܚܳܐ܂</div>
<div type="v" n="24">ܛܰܝܒ݁ܽܘܬ݂ܳܐ
ܥܰܡ ܟ݁ܽܠܗܽܘܢ
ܐܰܝܠܶܝܢ
ܕ݁ܡܰܚܒ݂ܺܝܢ
ܠܡܳܪܰܢ ܝܶܫܽܘܥ
ܡܫܺܝܚܳܐ ܕ݁ܠܳܐ
ܚܒ݂ܳܠ
ܐܰܡܺܝܢ܂</div>
</div>
</div>
<div type="bk" n="Php">
<div type="ch" n="1">
<div type="title" n="title"> ܀ ܕܠܘܬ
ܦܝܠܝܦܣܝ̈ܐ ܐܐ </div>
<div type="v" n="1">ܦ݁ܰܘܠܳܘܣ
ܘܛܺܝܡܳܬ݂ܶܐܳܘܣ
ܥܰܒ݂ܕ݁ܶܐ
ܕ݁ܝܶܫܽܘܥ
ܡܫܺܝܚܳܐ
ܠܟ݂ܽܠܗܽܘܢ
ܩܰܕ݁ܺܝܫܶܐ
ܕ݁ܰܒ݂ܝܶܫܽܘܥ
ܡܫܺܝܚܳܐ
ܕ݁ܺܐܝܬ݂
ܒ݁ܦ݂ܺܝܠܺܝܦ݁ܳܘܣ
ܥܰܡ ܩܰܫܺܝܫܶܐ
ܘܰܡܫܰܡܫܳܢܶܐ܂</div>
<div type="v" n="2">ܛܰܝܒ݁ܽܘܬ݂ܳܐ
ܥܰܡܟ݂ܽܘܢ
ܘܰܫܠܳܡܳܐ ܡܶܢ
ܐܰܠܳܗܳܐ
ܐܰܒ݂ܽܘܢ ܘܡܶܢ
ܡܳܪܰܢ ܝܶܫܽܘܥ
ܡܫܺܝܚܳܐ܂</div>
<div type="v" n="3">ܡܰܘܕ݁ܶܐ
ܐ݈ܢܳܐ ܠܰܐܠܳܗܝ
ܥܰܠ
ܥ݈ܽܘܗܕ݁ܳܢܟ݂ܽܘܢ
ܐܰܡܺܝܢܳܐ܂</div>
<div type="v" n="4">ܕ݁ܰܒ݂ܟ݂ܽܠ
ܒ݁ܳܥܘܳܬ݂ܝ
ܕ݁ܥܰܠ
ܐܰܦ݁ܰܝܟ݁ܽܘܢ
ܘܟ݂ܰܕ݂ ܚܳܕ݂ܶܐ
ܐ݈ܢܳܐ
ܡܶܬ݂ܟ݁ܰܫܰܦ݂
ܐ݈ܢܳܐ܂</div>
<div type="v" n="5">ܥܰܠ
ܫܰܘܬ݁ܳܦ݂ܽܘܬ݂ܟ݂ܽܘܢ
ܕ݁ܒ݂ܶܐܘܰܢܓ݁ܶܠܺܝܳܘܢ
ܡܶܢ ܝܰܘܡܳܐ
ܩܰܕ݂ܡܳܝܳܐ
ܘܰܥܕ݂ܰܡܳܐ
ܠܗܳܫܳܐ܂</div>
<div type="v" n="6">ܡܶܛܽܠ
ܕ݁ܰܬ݂ܟ݂ܺܝܠ
ܐ݈ܢܳܐ ܥܰܠ
ܗܳܕ݂ܶܐ ܕ݁ܗܰܘ
ܡܰܢ ܕ݁ܫܰܪܺܝ
ܒ݁ܟ݂ܽܘܢ
ܥܒ݂ܳܕ݂ܶܐ
ܛܳܒ݂ܶܐ ܗܽܘ
ܢܫܰܠܶܡ
ܥܕ݂ܰܡܳܐ
ܠܝܰܘܡܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ܂</div>
<div type="v" n="7">ܗܳܟ݂ܰܢܳܐ
ܓ݁ܶܝܪ ܙܳܕ݂ܶܩ
ܠܺܝ
ܠܡܶܬ݂ܪܰܥܳܝܽܘ
ܥܰܠ ܟ݁ܽܠܟ݂ܽܘܢ
ܡܶܛܽܠ
ܕ݁ܰܒ݂ܠܶܒ݁ܝ
ܣܺܝܡܺܝܢ
ܐܢ݈ܬ݁ܽܘܢ
ܘܒ݂ܰܐܣܽܘܪܰܝ
ܘܰܒ݂ܡܰܦ݁ܰܩ
ܒ݁ܪܽܘܚܝ ܕ݁ܥܰܠ
ܫܪܳܪܶܗ
ܕ݁ܶܐܘܰܢܓ݁ܶܠܺܝܳܘܢ
ܕ݁ܫܰܘܬ݁ܳܦ݂ܰܝ
ܐܰܢ݈ܬ݁ܽܘܢ
ܒ݁ܛܰܝܒ݁ܽܘܬ݂ܳܐ܂</div>
<div type="v" n="8">ܣܳܗܶܕ݂
ܗ݈ܽܘ ܠܺܝ
ܓ݁ܶܝܪ ܐܰܠܳܗܳܐ
ܕ݁ܰܐܝܟ݁ܰܢܳܐ
ܡܰܚܶܒ݂ ܐ݈ܢܳܐ
ܠܟ݂ܽܘܢ
ܒ݁ܪܰܚܡܰܘܗ݈ܝ
ܕ݁ܝܶܫܽܘܥ
ܡܫܺܝܚܳܐ܂</div>
<div type="v" n="9">ܘܗܳܕ݂ܶܐ
ܡܨܰܠܶܐ ܐ݈ܢܳܐ
ܕ݁ܬ݂ܽܘܒ݂
ܢܶܣܓ݁ܶܐ
ܘܢܶܬ݂ܝܰܬ݁ܰܪ
ܚܽܘܒ݁ܟ݂ܽܘܢ
ܒ݁ܺܝܕ݂ܰܥܬ݂ܳܐ
ܘܰܒ݂ܟ݂ܽܠ
ܣܽܘܟ݁ܳܠ
ܕ݁ܪܽܘܚ܂</div>
<div type="v" n="10">ܕ݁ܬ݂ܶܗܘܽܘܢ
ܦ݁ܳܪܫܺܝܢ
ܐܰܝܠܶܝܢ
ܕ݁ܳܥ݈ܗܢܳܢ
ܘܬ݂ܶܗܘܽܘܢ
ܕ݁ܟ݂ܶܝܢ ܕ݁ܠܳܐ
ܬ݁ܽܘܩܠܳܐ
ܒ݁ܝܰܘܡܶܗ
ܕ݁ܰܡܫܺܝܚܳܐ܂</div>
<div type="v" n="11">ܘܰܡܠܶܝܢ
ܦ݁ܺܐܪܶܐ
ܕ݁ܙܰܕ݁ܺܝܩܽܘܬ݂ܳܐ
ܕ݁ܰܒ݂ܝܶܫܽܘܥ
ܡܫܺܝܚܳܐ
ܠܫܽܘܒ݂ܚܳܐ
ܘܠܺܐܝܩܳܪܳܐ
ܕ݁ܰܐܠܳܗܳܐ܂</div>
<div type="v" n="12">ܨܳܒ݂ܶܐ
ܐ݈ܢܳܐ ܕ݁ܶܝܢ
ܕ݁ܬ݂ܶܕ݁ܥܽܘܢ
ܐܰܚܰܝ
ܕ݁ܣܽܘܥܪܳܢܝ
ܕ݁ܺܝܠܝ
ܝܰܬ݁ܺܝܪܳܐܝܺܬ݂
ܐܳܬ݂ܶܐ
ܠܰܩܕ݂ܳܡܰܘܗ݈ܝ
ܒ݁ܶܐܘܰܢܓ݁ܶܠܺܝܳܘܢ܂</div>
<div type="v" n="13">ܗܳܟ݂ܰܢܳܐ
ܕ݁ܳܐܦ݂
ܐܰܣܽܘܪܰܝ
ܐܶܬ݂ܓ݁ܠܺܝܘ
ܒ݁ܰܡܫܺܝܚܳܐ
ܒ݁ܰܦ݁ܪܶܛܳܘܪܺܝܳܢ
ܟ݁ܽܠܳܗ
ܘܰܠܫܰܪܟ݁ܳܐ
ܕ݁ܟ݂ܽܠܢܳܫ܂</div>
<div type="v" n="14">ܘܣܽܘܓ݂ܳܐܐ
ܕ݁ܰܐܚܶܐ
ܕ݁ܰܒ݂ܡܳܪܰܢ
ܐܶܬ݁ܬ݁ܟ݂ܶܠܘ
ܥܰܠ ܐܰܣܽܘܪܰܝ
ܘܰܐܫܺܝܚܘ
ܝܰܬ݁ܺܝܪܳܐܝܺܬ݂
ܕ݁ܠܳܐ ܕ݁ܶܚܠܳܐ
ܠܰܡܡܰܠܳܠܽܘ
ܡܶܠܬ݂ܳܐ
ܕ݁ܰܐܠܳܗܳܐ܂</div>
<div type="v" n="15">ܘܐ݈ܢܳܫ
ܐ݈ܢܳܫ ܡܶܢ
ܚܣܳܡܳܐ
ܘܚܶܪܝܳܢܳܐ
ܐ݈ܢܳܫ ܐ݈ܢܳܫ
ܕ݁ܶܝܢ
ܒ݁ܨܶܒ݂ܝܳܢܳܐ
ܛܳܒ݂ܳܐ
ܘܰܒ݂ܚܽܘܒ݁ܳܐ
ܠܰܡܫܺܝܚܳܐ
ܡܰܟ݂ܪܙܺܝܢ܂</div>
<div type="v" n="16">ܡܶܛܽܠ
ܕ݁ܝܳܕ݂ܥܺܝܢ
ܕ݁ܰܠܡܰܦ݁ܰܩ
ܒ݁ܪܽܘܚܳܐ
ܕ݁ܶܐܘܰܢܓ݁ܶܠܺܝܳܘܢ
ܣܺܝܡ ܐ݈ܢܳܐ܂</div>
<div type="v" n="17">ܗܳܢܽܘܢ
ܕ݁ܶܝܢ
ܕ݁ܰܒ݂ܚܶܪܝܳܢܳܐ
ܠܰܡܫܺܝܚܳܐ
ܡܰܟ݂ܪܙܺܝܢ ܠܳܐ
ܗ݈ܘܳܐ
ܕ݁ܰܟ݂ܝܳܐܝܺܬ݂
ܐܶܠܳܐ
ܕ݁ܣܳܒ݂ܪܺܝܢ
ܕ݁ܡܰܘܣܦ݂ܺܝܢ
ܐܽܘܠܨܳܢܳܐ
ܠܰܐܣܽܘܪܰܝ܂</div>
<div type="v" n="18">ܘܰܒ݂ܗܳܕ݂ܶܐ
ܚܕ݂ܺܝܬ݂
ܘܚܳܕ݂ܶܐ ܐ݈ܢܳܐ
ܕ݁ܰܒ݂ܟ݂ܽܠ
ܦ݁ܪܽܘܣ ܐܶܢ
ܒ݁ܥܶܠܬ݂ܳܐ
ܘܶܐܢ
ܒ݁ܩܽܘܫܬ݁ܳܐ
ܡܫܺܝܚܳܐ
ܢܶܬ݂ܟ݁ܪܶܙ܂</div>
<div type="v" n="19">ܝܳܕ݂ܰܥ
ܐ݈ܢܳܐ ܓ݁ܶܝܪ
ܕ݁ܗܳܠܶܝܢ
ܠܚܰܝܶܐ
ܡܶܫܬ݁ܰܟ݂ܚܳܢ
ܠܺܝ
ܒ݁ܒ݂ܳܥܽܘܬ݂ܟ݂ܽܘܢ
ܘܰܒ݂ܡܰܘܗܰܒ݂ܬ݂ܳܐ
ܕ݁ܪܽܘܚܳܐ
ܕ݁ܝܶܫܽܘܥ
ܡܫܺܝܚܳܐ܂</div>
<div type="v" n="20">ܐܰܝܟ݁ܰܢܳܐ
ܕ݁ܰܡܣܰܒ݁ܰܪ
ܐ݈ܢܳܐ
ܘܰܡܣܰܟ݁ܶܐ
ܐ݈ܢܳܐ
ܕ݁ܰܒ݂ܡܶܕ݁ܶܡ
ܠܳܐ ܐܶܒ݂ܗܰܬ݂
ܐܶܠܳܐ
ܒ݁ܓ݂ܰܠܝܽܘܬ݂
ܐܰܦ݁ܶܐ ܐܰܝܟ݂
ܕ݁ܰܒ݂ܟ݂ܽܠܙܒ݂ܰܢ
ܐܳܦ݂ ܗܳܫܳܐ
ܢܶܬ݂ܪܰܘܪܰܒ݂
ܡܫܺܝܚܳܐ
ܒ݁ܦ݂ܰܓ݂ܪܝ ܐܶܢ
ܒ݁ܚܰܝܶܐ ܘܶܐܢ
ܒ݁ܡܰܘܬ݁ܳܐ܂</div>
<div type="v" n="21">ܚܰܝܰܝ
ܓ݁ܶܝܪ ܕ݁ܺܝܠܝ
ܡܫܺܝܚܳܐ ܗ݈ܘ
ܘܶܐܢ ܐܶܡܽܘܬ݂
ܝܽܘܬ݂ܪܳܢܳܐ
ܗ݈ܘ ܠܺܝ܂</div>
<div type="v" n="22">ܐܶܢ ܕ݁ܶܝܢ
ܐܳܦ݂ ܒ݁ܗܳܠܶܝܢ
ܚܰܝܶܐ
ܕ݁ܒ݂ܶܣܪܳܐ
ܦ݁ܺܐܪܶܐ ܐܺܝܬ݂
ܠܺܝ
ܒ݁ܰܥܒ݂ܳܕ݂ܰܝ
ܠܳܐ ܝܳܕ݂ܰܥ
ܐ݈ܢܳܐ ܡܳܢܳܐ
ܐܶܓ݂ܒ݁ܶܐ
ܠܺܝ܂</div>
<div type="v" n="23">ܐܳܠܨܳܢ
ܠܺܝ ܓ݁ܶܝܪ
ܬ݁ܰܪܬ݁ܰܝܗܶܝܢ
ܠܡܶܦ݂ܛܰܪ
ܪܓ݂ܺܝܓ݂ ܐ݈ܢܳܐ
ܕ݁ܥܰܡ ܡܫܺܝܚܳܐ
ܐܶܗܘܶܐ
ܘܗܳܕ݂ܶܐ ܛܳܒ݂
ܦ݁ܳܩܚܳܐ
ܗ݈ܘܳܬ݂ ܠܺܝ܂</div>
<div type="v" n="24">ܐܶܠܳܐ
ܐܳܦ݂
ܕ݁ܶܐܩܰܘܶܐ
ܒ݁ܦ݂ܰܓ݂ܪܝ
ܐܳܠܨܳܐ ܠܺܝ
ܨܒ݂ܽܘܬ݂ܳܐ
ܡܶܛܽܠܳܬ݂ܟ݂ܽܘܢ܂</div>
<div type="v" n="25">ܘܗܳܕ݂ܶܐ
ܬ݁ܟ݂ܺܝܠܳܐܝܺܬ݂
ܝܳܕ݂ܰܥ ܐ݈ܢܳܐ
ܕ݁ܦ݂ܳܐܶܫ
ܐ݈ܢܳܐ
ܘܰܡܩܰܘܶܐ
ܐ݈ܢܳܐ
ܠܚܰܕ݂ܽܘܬ݂ܳܐ
ܕ݁ܺܝܠܟ݂ܽܘܢ
ܘܰܠܬ݂ܰܪܒ݁ܺܝܬ݂ܳܐ
ܕ݁ܗܰܝܡܳܢܽܘܬ݂ܟ݂ܽܘܢ܂</div>
<div type="v" n="26">ܕ݁ܟ݂ܰܕ݂
ܐܺܬ݂ܶܐ ܬ݁ܽܘܒ݂
ܠܘܳܬ݂ܟ݂ܽܘܢ
ܢܶܬ݂ܝܰܬ݁ܰܪ
ܒ݁ܺܝ
ܫܽܘܒ݂ܗܳܪܟ݂ܽܘܢ
ܕ݁ܰܒ݂ܝܶܫܽܘܥ
ܡܫܺܝܚܳܐ
ܒ݁ܰܠܚܽܘܕ݂܂</div>
<div type="v" n="27">ܐܰܝܟ݁ܰܢܳܐ
ܕ݁ܝܳܐܶܐ
ܠܰܣܒ݂ܰܪܬ݂ܶܗ
ܕ݁ܰܡܫܺܝܚܳܐ
ܗܘܰܝܬ݁ܽܘܢ
ܡܶܬ݁ܕ݁ܰܒ݁ܪܺܝܢ
ܕ݁ܶܐܢ ܐܺܬ݂ܶܐ
ܐܶܚܙܶܝܟ݂ܽܘܢ
ܘܶܐܢ ܦ݁ܰܪܺܝܩ
ܐ݈ܢܳܐ ܐܶܫܡܰܥ
ܥܠܰܝܟ݁ܽܘܢ
ܕ݁ܩܳܝܡܺܝܢ
ܐܢ݈ܬ݁ܽܘܢ
ܒ݁ܰܚܕ݂ܳܐ ܪܽܘܚ
ܘܒ݂ܰܚܕ݂ܳܐ
ܢܦ݂ܶܫ
ܘܡܶܬ݂ܢܰܨܚܺܝܬ݁ܽܘܢ
ܐܰܟ݂ܚܰܕ݂
ܒ݁ܗܰܝܡܳܢܽܘܬ݂ܳܐ
ܕ݁ܶܐܘܰܢܓ݁ܶܠܺܝܳܘܢ܂</div>
<div type="v" n="28">ܘܰܒ݂ܡܶܕ݁ܶܡ
ܠܳܐ
ܡܶܬ݁ܬ݁ܙܺܝܥܺܝܢ
ܐܢ݈ܬ݁ܽܘܢ ܡܶܢ
ܗܳܢܽܘܢ
ܕ݁ܩܳܝܡܺܝܢ
ܠܩܽܘܒ݂ܠܰܢ
ܠܬ݂ܰܚܘܺܝܬ݂ܳܐ
ܕ݁ܰܐܒ݂ܕ݁ܳܢܗܽܘܢ
ܘܰܠܚܰܝܶܐ
ܕ݁ܺܝܠܟ݂ܽܘܢ܂</div>
<div type="v" n="29">ܘܗܳܕ݂ܶܐ
ܡܶܢ ܐܰܠܳܗܳܐ
ܗ݈ܘ
ܐܶܬ݂ܝܰܗܒ݁ܰܬ݂
ܠܟ݂ܽܘܢ ܕ݁ܠܳܐ
ܒ݁ܰܠܚܽܘܕ݂
ܡܗܰܝܡܳܢܽܘ
ܬ݁ܗܰܝܡܢܽܘܢ
ܒ݁ܶܗ
ܒ݁ܰܡܫܺܝܚܳܐ
ܐܶܠܳܐ ܐܳܦ݂
ܕ݁ܥܰܠ
ܐܰܦ݁ܰܘܗ݈ܝ
ܬ݁ܶܚܫܽܘܢ܂</div>
<div type="v" n="30">ܘܰܬ݂ܣܰܝܒ݁ܪܽܘܢ
ܐܰܓ݂ܽܘܢܳܐ
ܐܰܝܟ݂ ܗܰܘ
ܕ݁ܰܚܙܰܝܬ݁ܽܘܢ
ܒ݁ܺܝ ܘܗܳܫܳܐ
ܫܳܡܥܺܝܬ݁ܽܘܢ
ܥܠܰܝ܂</div>
</div>
<div type="ch" n="2">
<div type="title" n="title"> ܀ ܕܠܘܬ
ܦܝܠܝܦܣܝ̈ܐ ܒܒ </div>
<div type="v" n="1">ܐܶܢ ܐܺܝܬ݂
ܠܟ݂ܽܘܢ
ܗܳܟ݂ܺܝܠ
ܒ݁ܽܘܝܳܐܳܐ
ܒ݁ܰܡܫܺܝܚܳܐ
ܘܶܐܢ ܡܰܡܠܶܐ
ܒ݁ܠܶܒ݁ܳܐ
ܒ݁ܚܽܘܒ݁ܳܐ
ܘܶܐܢ
ܫܰܘܬ݁ܳܦ݂ܽܘܬ݂ܳܐ
ܕ݁ܪܽܘܚܳܐ ܘܶܐܢ
ܪܽܘܚܳܦ݂ܳܐ
ܘܪܰܚܡܶܐ܂</div>
<div type="v" n="2">ܫܰܠܶܡܘ
ܚܰܕ݂ܘܰܬ݂ܝ
ܕ݁ܚܰܕ݂
ܪܶܥܝܳܢܳܐ
ܢܶܗܘܶܐ ܠܟ݂ܽܘܢ
ܘܚܰܕ݂ ܚܽܘܒ݁ܳܐ
ܘܰܚܕ݂ܳܐ ܢܦ݂ܶܫ
ܘܰܚܕ݂ܳܐ
ܬ݁ܰܪܥܺܝܬ݂ܳܐ܂</div>
<div type="v" n="3">ܘܡܶܕ݁ܶܡ
ܒ݁ܚܶܪܝܳܢܳܐ
ܐܰܘ
ܒ݁ܬ݂ܶܫܒ݁ܽܘܚܬ݁ܳܐ
ܣܪܺܝܩܬ݁ܳܐ ܠܳܐ
ܬ݁ܶܥܒ݁ܕ݂ܽܘܢ
ܐܶܠܳܐ
ܒ݁ܡܰܟ݁ܺܝܟ݂ܽܘܬ݂
ܪܶܥܝܳܢܳܐ
ܟ݁ܽܠܢܳܫ
ܠܚܰܒ݂ܪܶܗ
ܐܰܝܟ݂
ܕ݁ܰܡܝܰܬ݁ܰܪ
ܡܶܢܶܗ
ܢܶܚܫܽܘܒ݂܂</div>
<div type="v" n="4">ܘܠܳܐ ܐ݈ܢܳܫ
ܕ݁ܢܰܦ݂ܫܶܗ
ܢܺܐܨܰܦ݂ ܐܶܠܳܐ
ܟ݁ܽܠܢܳܫ ܐܳܦ݂
ܕ݁ܚܰܒ݂ܪܶܗ܂</div>
<div type="v" n="5">ܘܗܳܕ݂ܶܐ
ܐܶܬ݂ܪܰܥܰܘ
ܒ݁ܢܰܦ݂ܫܟ݂ܽܘܢ
ܗܳܝ ܕ݁ܳܐܦ݂
ܝܶܫܽܘܥ
ܡܫܺܝܚܳܐ܂</div>
<div type="v" n="6">ܗܰܘ
ܕ݁ܟ݂ܰܕ݂
ܐܺܝܬ݂ܰܘܗ݈ܝ
ܒ݁ܰܕ݂ܡܽܘܬ݂ܳܐ
ܕ݁ܰܐܠܳܗܳܐ ܠܳܐ
ܗ݈ܘܳܐ
ܚܛܽܘܦ݂ܝܳܐ
ܚܰܫܒ݁ܳܗ
ܗܳܕ݂ܶܐ
ܕ݁ܺܐܝܬ݂ܰܘܗ݈ܝ
ܦ݁ܶܚܡܳܐ
ܕ݁ܰܐܠܳܗܳܐ܂</div>
<div type="v" n="7">ܐܶܠܳܐ
ܢܰܦ݂ܫܶܗ ܣܰܪܶܩ
ܘܰܕ݂ܡܽܘܬ݂ܳܐ
ܕ݁ܥܰܒ݂ܕ݁ܳܐ
ܢܣܰܒ݂ ܘܰܗܘܳܐ
ܒ݁ܰܕ݂ܡܽܘܬ݂ܳܐ
ܕ݁ܰܒ݂ܢܰܝܢܳܫܳܐ
ܘܒ݂ܶܐܣܟ݁ܺܡܳܐ
ܐܶܫܬ݁ܟ݂ܰܚ
ܐܰܝܟ݂
ܒ݁ܰܪܢܳܫܳܐ܂</div>
<div type="v" n="8">ܘܡܰܟ݁ܶܟ݂
ܢܰܦ݂ܫܶܗ
ܘܶܐܫܬ݁ܡܰܥ
ܥܕ݂ܰܡܳܐ
ܠܡܰܘܬ݁ܳܐ
ܡܰܘܬ݁ܳܐ ܕ݁ܶܝܢ
ܕ݁ܰܙܩܺܝܦ݂ܳܐ܂</div>
<div type="v" n="9">ܡܶܛܽܠ
ܗܳܢܳܐ ܐܳܦ݂
ܐܰܠܳܗܳܐ
ܐܰܣܓ݁ܺܝ
ܪܰܡܪܡܶܗ
ܘܝܰܗ݈ܒ݂ ܠܶܗ
ܫܡܳܐ
ܕ݁ܰܡܝܰܬ݁ܰܪ
ܡܶܢ ܟ݁ܽܠ
ܫܡܳܗܺܝܢ܂</div>
<div type="v" n="10">ܕ݁ܒ݂ܰܫܡܶܗ
ܕ݁ܝܶܫܽܘܥ ܟ݁ܽܠ
ܒ݁ܪܽܘܟ݂
ܬ݁ܶܟ݁ܽܘܦ݂
ܕ݁ܒ݂ܰܫܡܰܝܳܐ
ܘܒ݂ܰܐܪܥܳܐ
ܘܕ݂ܰܠܬ݂ܰܚܬ݁
ܡܶܢ ܐܰܪܥܳܐ܂</div>
<div type="v" n="11">ܘܟ݂ܽܠ
ܠܶܫܳܢ ܢܰܘܕ݁ܶܐ
ܕ݁ܡܳܪܝܳܐ ܗ݈ܘ
ܝܶܫܽܘܥ
ܡܫܺܝܚܳܐ
ܠܫܽܘܒ݂ܚܳܐ
ܕ݁ܰܐܠܳܗܳܐ
ܐܰܒ݂ܽܘܗ݈ܝ܂</div>
<div type="v" n="12">ܡܶܟ݁ܺܝܠ
ܚܰܒ݁ܺܝܒ݂ܰܝ
ܐܰܝܟ݁ܰܢܳܐ
ܕ݁ܰܒ݂ܟ݂ܽܠܙܒ݂ܰܢ
ܐܶܫܬ݁ܡܰܥܬ݁ܽܘܢ
ܠܳܐ ܟ݁ܰܕ݂
ܩܰܪܺܝܒ݂ ܐ݈ܢܳܐ
ܠܟ݂ܽܘܢ
ܒ݁ܰܠܚܽܘܕ݂
ܐܶܠܳܐ ܗܳܫܳܐ
ܕ݁ܪܰܚܺܝܩ
ܐ݈ܢܳܐ
ܡܶܢܟ݂ܽܘܢ
ܝܰܬ݁ܺܝܪܳܐܝܺܬ݂
ܒ݁ܕ݂ܶܚܠܬ݂ܳܐ
ܘܒ݂ܰܪܬ݂ܺܝܬ݂ܳܐ
ܦ݁ܠܽܘܚܘ
ܦ݁ܽܘܠܚܳܢܳܐ
ܕ݁ܚܰܝܰܝܟ݁ܽܘܢ܂</div>
<div type="v" n="13">ܐܰܠܳܗܳܐ
ܗ݈ܘ ܓ݁ܶܝܪ
ܡܚܰܦ݁ܶܛ
ܒ݁ܟ݂ܽܘܢ ܐܳܦ݂
ܠܡܶܨܒ݁ܳܐ ܐܳܦ݂
ܠܡܶܣܥܰܪ ܗܰܘ
ܡܶܕ݁ܶܡ
ܕ݁ܨܳܒ݂ܶܝܢ
ܐܢ݈ܬ݁ܽܘܢ܂</div>
<div type="v" n="14">ܟ݁ܽܠܡܶܕ݁ܶܡ
ܗܘܰܝܬ݁ܽܘܢ
ܥܳܒ݂ܕ݁ܺܝܢ
ܕ݁ܠܳܐ ܪܶܛܢܳܐ
ܘܰܕ݂ܠܳܐ
ܦ݁ܽܘܠܳܓ݂܂</div>
<div type="v" n="15">ܕ݁ܬ݂ܶܗܘܽܘܢ
ܬ݁ܰܡܺܝܡܶܐ
ܘܰܕ݂ܠܳܐ ܡܽܘܡ
ܐܰܝܟ݂ ܒ݁ܢܰܝܳܐ
ܕ݁ܟ݂ܰܝܳܐ
ܕ݁ܰܐܠܳܗܳܐ
ܕ݁ܥܳܡܪܺܝܢ
ܒ݁ܕ݂ܳܪܳܐ
ܥܰܣܩܳܐ
ܘܰܡܥܰܩܡܳܐ
ܘܶܐܬ݂ܚܙܰܘ
ܒ݁ܰܝܢܳܬ݂ܗܽܘܢ
ܐܰܝܟ݂
ܢܰܗܺܝܪܶܐ
ܒ݁ܥܳܠܡܳܐ܂</div>
<div type="v" n="16">ܕ݁ܺܐܝܬ݂ܰܝܟ݁ܽܘܢ
ܠܗܽܘܢ
ܒ݁ܕ݂ܽܘܟ݁ܰܬ݂
ܚܰܝܶܐ
ܠܫܽܘܒ݂ܗܳܪܝ
ܕ݁ܺܝܠܝ
ܒ݁ܝܰܘܡܶܗ
ܕ݁ܰܡܫܺܝܚܳܐ
ܕ݁ܠܳܐ ܗ݈ܘܳܐ
ܐܺܝܩܺܐ
ܪܶܗܛܶܬ݂ ܘܠܳܐ
ܣܪܺܝܩܳܐܝܺܬ݂
ܥܶܡܠܶܬ݂܂</div>
<div type="v" n="17">ܐܶܠܳܐ
ܐܳܦ݂ܶܢ
ܡܶܬ݂ܢܰܩܶܐ
ܐ݈ܢܳܐ ܥܰܠ
ܕ݁ܶܒ݂ܚܬ݂ܳܐ
ܘܬ݂ܶܫܡܶܫܬ݁ܳܐ
ܕ݁ܗܰܝܡܳܢܽܘܬ݂ܟ݂ܽܘܢ
ܚܳܕ݂ܶܐ ܐ݈ܢܳܐ
ܘܪܳܘܶܙ ܐ݈ܢܳܐ
ܥܰܡ
ܟ݁ܽܠܟ݂ܽܘܢ܂</div>
<div type="v" n="18">ܗܳܟ݂ܰܢܳܐ
ܐܳܦ݂
ܐܰܢ݈ܬ݁ܽܘܢ
ܚܕ݂ܰܘ ܘܰܪܘܰܙܘ
ܥܰܡܝ܂</div>
<div type="v" n="19">ܡܣܰܒ݁ܰܪ
ܐ݈ܢܳܐ ܕ݁ܶܝܢ
ܒ݁ܡܳܪܰܢ
ܝܶܫܽܘܥ
ܕ݁ܶܐܫܰܕ݁ܰܪ
ܠܘܳܬ݂ܟ݂ܽܘܢ
ܠܛܺܝܡܳܬ݂ܶܐܳܘܣ
ܒ݁ܰܥܓ݂ܰܠ
ܕ݁ܳܐܦ݂ ܠܺܝ
ܢܶܗܘܶܐ ܠܺܝ
ܢܝܳܚܳܐ ܟ݁ܰܕ݂
ܐܺܠܰܦ݂
ܡܶܛܽܠܳܬ݂ܟ݂ܽܘܢ܂</div>
<div type="v" n="20">ܠܰܝܬ݁ ܠܺܝ
ܓ݁ܶܝܪ ܐ݈ܚܪܺܝܢ
ܗܳܪܟ݁ܳܐ
ܕ݁ܰܐܝܟ݂
ܢܰܦ݂ܫܝ ܗ݈ܽܘ
ܕ݁ܰܐܟ݂ܺܝܦ݂ܳܐܝܺܬ݂
ܝܳܨܶܦ݂
ܕ݁ܺܝܠܟ݂ܽܘܢ܂</div>
<div type="v" n="21">ܟ݁ܽܠܗܽܘܢ
ܓ݁ܶܝܪ
ܕ݁ܢܰܦ݂ܫܗܽܘܢ
ܗ݈ܽܘ ܒ݁ܳܥܶܝܢ
ܘܠܳܐ ܕ݁ܝܶܫܽܘܥ
ܡܫܺܝܚܳܐ܂</div>
<div type="v" n="22">ܒ݁ܽܘܩܝܶܗ
ܕ݁ܶܝܢ ܕ݁ܗܳܢܳܐ
ܝܳܕ݂ܥܺܝܬ݁ܽܘܢ
ܕ݁ܰܐܝܟ݂ ܒ݁ܪܳܐ
ܥܰܡ ܐܰܒ݂ܽܘܗ݈ܝ
ܗܳܟ݂ܰܢܳܐ
ܦ݁ܳܠܰܚ ܥܰܡܝ
ܒ݁ܰܣܒ݂ܰܪܬ݂ܳܐ܂</div>
<div type="v" n="23">ܠܗܳܢܳܐ
ܡܣܰܒ݁ܰܪ ܐ݈ܢܳܐ
ܕ݁ܶܐܫܰܕ݁ܰܪ
ܠܘܳܬ݂ܟ݂ܽܘܢ
ܒ݁ܰܥܓ݂ܰܠ ܡܳܐ
ܕ݁ܰܚܙܺܝܬ݂ ܡܳܐ
ܕ݁ܰܠܘܳܬ݂ܝ܂</div>
<div type="v" n="24">ܘܰܬ݂ܟ݂ܺܝܠ
ܐ݈ܢܳܐ ܥܰܠ
ܡܳܪܝ ܕ݁ܳܐܦ݂
ܐܶܢܳܐ
ܒ݁ܰܥܓ݂ܰܠ
ܐܳܬ݂ܶܐ ܐ݈ܢܳܐ
ܠܘܳܬ݂ܟ݂ܽܘܢ܂</div>
<div type="v" n="25">ܗܳܫܳܐ
ܕ݁ܶܝܢ
ܐܶܠܰܨܬ݂ܰܢܝ
ܨܒ݂ܽܘܬ݂ܳܐ
ܕ݁ܶܐܫܰܕ݁ܰܪ
ܠܘܳܬ݂ܟ݂ܽܘܢ
ܠܶܐܦ݁ܰܦ݂ܪܳܘܕ݂ܺܝܛܳܣ
ܐܰܚܳܐ
ܕ݁ܺܐܝܬ݂ܰܘܗ݈ܝ
ܡܥܰܕ݁ܪܳܢܳܐ
ܘܦ݂ܳܠܚܳܐ
ܕ݁ܥܰܡܝ
ܕ݁ܺܝܠܟ݂ܽܘܢ
ܕ݁ܶܝܢ ܫܠܺܝܚܳܐ
ܘܰܡܫܰܡܫܳܢܳܐ
ܕ݁ܰܚܫܰܚܬ݂ܝ܂</div>
<div type="v" n="26">ܡܶܛܽܠ
ܕ݁ܰܣܘܶܐ ܗ݈ܘܳܐ
ܠܡܶܚܙܳܐ
ܠܟ݂ܽܠܟ݂ܽܘܢ
ܘܰܡܥܳܩ ܗ݈ܘܳܐ
ܕ݁ܺܝܕ݂ܰܥ
ܕ݁ܰܫܡܰܥܬ݁ܽܘܢ
ܕ݁ܶܐܬ݂ܟ݁ܪܰܗ܂</div>
<div type="v" n="27">ܐܳܦ݂
ܐܶܬ݂ܟ݁ܪܰܗ
ܓ݁ܶܝܪ ܥܕ݂ܰܡܳܐ
ܠܡܰܘܬ݁ܳܐ
ܐܶܠܳܐ ܐܰܠܳܗܳܐ
ܪܰܚܶܡ ܥܠܰܘܗ݈ܝ
ܠܳܐ ܗ݈ܘܳܐ
ܕ݁ܶܝܢ ܥܠܰܘܗ݈ܝ
ܒ݁ܰܠܚܽܘܕ݂
ܐܶܠܳܐ ܐܳܦ݂
ܥܠܰܝ ܕ݁ܠܳܐ
ܬ݁ܶܗܘܶܐ ܠܺܝ
ܥܳܩܳܐ ܥܰܠ
ܥܳܩܳܐ܂</div>
<div type="v" n="28">ܚܦ݂ܺܝܛܳܐܝܺܬ݂
ܗܳܟ݂ܺܝܠ
ܫܰܕ݁ܰܪܬ݁ܶܗ
ܠܘܳܬ݂ܟ݂ܽܘܢ
ܕ݁ܟ݂ܰܕ݂
ܬ݁ܶܚܙܽܘܢܳܝܗ݈ܝ
ܬ݁ܽܘܒ݂
ܬ݁ܶܚܕ݁ܽܘܢ
ܘܠܺܝ ܩܰܠܺܝܠ
ܢܶܗܘܶܐ
ܢܦ݂ܺܐܫܳܐ܂</div>
<div type="v" n="29">ܩܰܒ݁ܠܽܘܗ݈ܝ
ܗܳܟ݂ܺܝܠ
ܒ݁ܡܳܪܝܳܐ
ܒ݁ܟ݂ܽܠ
ܚܰܕ݂ܘܳܐ
ܘܠܰܐܝܠܶܝܢ
ܕ݁ܗܳܟ݂ܰܢܳܐ
ܐܶܢܽܘܢ
ܒ݁ܺܐܝܩܳܪܳܐ
ܐܰܚܽܘܕ݂ܘ
ܐܶܢܽܘܢ܂</div>
<div type="v" n="30">ܡܶܛܽܠ
ܥܒ݂ܳܕ݂ܳܐ
ܓ݁ܶܝܪ
ܕ݁ܰܡܫܺܝܚܳܐ
ܥܕ݂ܰܡܳܐ
ܠܡܰܘܬ݁ܳܐ
ܡܰܛܺܝ ܘܒ݂ܰܣܰܪ
ܥܰܠ ܢܰܦ݂ܫܶܗ
ܕ݁ܰܢܡܰܠܶܐ
ܡܶܕ݁ܶܡ
ܕ݁ܒ݂ܰܨܰܪܬ݁ܽܘܢ
ܗ݈ܘܰܝܬ݁ܽܘܢ
ܒ݁ܬ݂ܶܫܡܶܫܬ݁ܳܐ
ܕ݁ܰܠܘܳܬ݂ܝ܂</div>
</div>
<div type="ch" n="3">
<div type="title" n="title"> ܀ ܕܠܘܬ
ܦܝܠܝܦܣܝ̈ܐ ܓܓ </div>
<div type="v" n="1">ܡܶܟ݁ܺܝܠ
ܐܰܚܰܝ ܚܕ݂ܰܘ
ܒ݁ܡܳܪܰܢ
ܗܶܢܶܝܢ ܟ݁ܰܕ݂
ܗܶܢܶܝܢ
ܕ݁ܶܐܟ݂ܬ݁ܽܘܒ݂
ܠܟ݂ܽܘܢ ܠܳܐ
ܡܳܐܢܳܐ ܠܺܝ
ܡܶܛܽܠ
ܕ݁ܰܠܟ݂ܽܘܢ
ܡܙܰܗܪܳܢ܂</div>
<div type="v" n="2">ܐܶܙܕ݁ܰܗ݈ܪܘ
ܡܶܢ ܟ݁ܰܠܒ݁ܶܐ
ܐܶܙܕ݁ܰܗ݈ܪܘ
ܡܶܢ ܦ݁ܳܥܠܶܐ
ܒ݁ܺܝܫܶܐ
ܐܶܙܕ݁ܰܗ݈ܪܘ
ܡܶܢ ܦ݁ܣܳܩ
ܒ݁ܶܣܪܳܐ܂</div>
<div type="v" n="3">ܓ݁ܙܽܘܪܬ݁ܳܐ
ܓ݁ܶܝܪ ܚܢܰܢ
ܐܺܝܬ݂ܰܝܢ
ܐܰܝܠܶܝܢ
ܕ݁ܦ݂ܳܠܚܺܝܢܰܢ
ܠܰܐܠܳܗܳܐ
ܒ݁ܪܽܘܚܳܐ
ܘܡܶܫܬ݁ܰܒ݂ܗܪܺܝܢܰܢ
ܒ݁ܝܶܫܽܘܥ
ܡܫܺܝܚܳܐ ܘܠܳܐ
ܬ݁ܟ݂ܺܝܠܺܝܢܰܢ
ܥܰܠ ܒ݁ܶܣܪܳܐ܂</div>
<div type="v" n="4">ܟ݁ܰܕ݂ ܠܺܝ
ܐܺܝܬ݂ ܗ݈ܘܳܐ
ܠܺܝ
ܬ݁ܽܘܟ݂ܠܳܢܳܐ
ܐܳܦ݂ ܥܰܠ
ܒ݁ܶܣܪܳܐ ܐܶܢ
ܓ݁ܶܝܪ ܐ݈ܢܳܫ
ܣܳܒ݂ܰܪ
ܕ݁ܬ݂ܽܘܟ݂ܠܳܢܶܗ
ܒ݁ܒ݂ܶܣܪܳܐ ܗ݈ܘ
ܝܰܬ݁ܺܝܪ ܡܶܢܶܗ
ܐܶܢܳܐ܂</div>
<div type="v" n="5">ܓ݁ܙܺܝܪܳܐ
ܒ݁ܰܪ ܬ݁ܡܳܢܝܳܐ
ܝܰܘܡܺܝܢ ܡܶܢ
ܛܽܘܗܡܳܐ
ܕ݁ܺܐܝܣܪܳܝܶܠ
ܡܶܢ ܫܰܒ݂ܛܳܐ
ܕ݁ܒ݂ܶܢܝܳܡܺܝܢ
ܥܶܒ݂ܪܳܝܳܐ
ܒ݁ܰܪ
ܥܶܒ݂ܪܳܝܶܐ
ܒ݁ܢܳܡܽܘܣܳܐ
ܦ݁ܪܺܝܫܳܝܳܐ܂</div>
<div type="v" n="6">ܒ݁ܰܛܢܳܢܳܐ
ܪܳܕ݂ܽܘܦ݂ܳܐ
ܕ݁ܥܺܕ݈݁ܬ݁ܳܐ
ܘܰܒ݂ܙܰܕ݁ܺܝܩܽܘܬ݂ܳܐ
ܕ݁ܢܳܡܽܘܣܳܐ
ܕ݁ܠܳܐ ܪܶܫܝܳܢ
ܗ݈ܘܺܝܬ݂܂</div>
<div type="v" n="7">ܐܶܠܳܐ
ܗܳܠܶܝܢ
ܕ݁ܝܽܘܬ݂ܪܳܢܳܐ
ܗܘܰܝ ܠܺܝ
ܚܽܘܣܪܳܢܳܐ
ܚܶܫܒ݁ܶܬ݂
ܐܶܢܶܝܢ ܡܶܛܽܠ
ܡܫܺܝܚܳܐ܂</div>
<div type="v" n="8">ܐܳܦ݂
ܚܳܫܶܒ݂ ܐ݈ܢܳܐ
ܠܗܶܝܢ
ܟ݁ܽܠܗܶܝܢ
ܚܽܘܣܪܳܢܳܐ
ܡܶܛܽܠ
ܪܰܒ݁ܽܘܬ݂ܳܐ
ܕ݁ܺܝܕ݂ܰܥܬ݂ܶܗ
ܕ݁ܝܶܫܽܘܥ
ܡܫܺܝܚܳܐ ܡܳܪܝ
ܗܰܘ
ܕ݁ܡܶܛܽܠܳܬ݂ܶܗ
ܟ݁ܽܠܡܶܕ݁ܶܡ
ܚܶܣܪܶܬ݂
ܘܰܐܝܟ݂
ܙܶܒ݂ܠܳܐ
ܚܶܫܒ݁ܶܬ݂
ܕ݁ܠܰܡܫܺܝܚܳܐ
ܐܺܬ݂ܰܪ܂</div>
<div type="v" n="9">ܘܶܐܫܬ݁ܟ݂ܰܚ
ܒ݁ܶܗ ܟ݁ܰܕ݂
ܠܰܝܬ݁ ܠܺܝ
ܙܰܕ݁ܺܝܩܽܘܬ݂ܳܐ
ܕ݁ܢܰܦ݂ܫܝ ܗܳܝ
ܕ݁ܡܶܢ
ܢܳܡܽܘܣܳܐ
ܐܶܠܳܐ ܗܳܝ
ܕ݁ܡܶܢ
ܗܰܝܡܳܢܽܘܬ݂ܳܐ
ܕ݁ܰܡܫܺܝܚܳܐ
ܕ݁ܺܐܝܬ݂ܶܝܗ
ܙܰܕ݁ܺܝܩܽܘܬ݂ܳܐ
ܕ݁ܡܶܢ
ܐܰܠܳܗܳܐ܂</div>
<div type="v" n="10">ܕ݁ܒ݂ܳܗ
ܐܶܫܬ݁ܰܘܕ݁ܰܥ
ܠܝܶܫܽܘܥ
ܘܰܠܚܰܝܠܳܐ
ܕ݁ܰܩܝܳܡܬ݁ܶܗ
ܘܶܐܫܬ݁ܰܘܬ݁ܰܦ݂
ܒ݁ܚܰܫܰܘܗ݈ܝ
ܘܶܐܬ݁ܕ݁ܰܡܶܐ
ܒ݁ܡܰܘܬ݁ܶܗ܂</div>
<div type="v" n="11">ܕ݁ܰܠܡܳܐ
ܐܶܫܟ݁ܰܚ
ܐܶܡܰܛܶܐ
ܠܰܩܝܳܡܬ݁ܳܐ
ܕ݁ܡܶܢ ܒ݁ܶܝܬ݂
ܡܺܝܬ݂ܶܐ܂</div>
<div type="v" n="12">ܠܳܐ ܗ݈ܘܳܐ
ܡܶܢ ܟ݁ܰܕ݁ܽܘ
ܢܶܣܒ݁ܶܬ݂ ܐܰܘ
ܡܶܢ ܟ݁ܰܕ݁ܽܘ
ܐܶܬ݂ܓ݁ܰܡܪܶܬ݂
ܐܶܠܳܐ ܪܳܗܶܛ
ܐ݈ܢܳܐ ܕ݁ܰܠܡܳܐ
ܐܰܕ݂ܪܶܟ݂
ܠܡܶܕ݁ܶܡ
ܕ݁ܡܶܛܽܠܳܬ݂ܶܗ
ܐܰܕ݂ܪܟ݂ܰܢܝ
ܝܶܫܽܘܥ
ܡܫܺܝܚܳܐ܂</div>
<div type="v" n="13">ܐܰܚܰܝ
ܐܶܢܳܐ ܥܰܠ
ܢܰܦ݂ܫܝ ܠܳܐ
ܪܳܢܶܐ ܐ݈ܢܳܐ
ܕ݁ܰܐܕ݂ܪܟ݂ܶܬ݂
ܚܕ݂ܳܐ ܕ݁ܶܝܢ
ܝܳܕ݂ܰܥ ܐ݈ܢܳܐ
ܕ݁ܰܕ݂ܒ݂ܶܣܬ݁ܰܪܝ
ܛܳܥܶܐ ܐ݈ܢܳܐ
ܘܠܰܩܕ݂ܳܡܰܝ
ܡܶܫܬ݁ܰܘܫܰܛ
ܐ݈ܢܳܐ܂</div>
<div type="v" n="14">ܘܪܳܗܶܛ
ܐ݈ܢܳܐ
ܠܽܘܩܒ݂ܰܠ
ܢܺܝܫܳܐ
ܕ݁ܶܐܣܰܒ݂
ܙܳܟ݂ܽܘܬ݂ܳܐ
ܕ݁ܩܶܪܝܳܢܳܐ
ܕ݁ܰܠܥܶܠ
ܕ݁ܰܐܠܳܗܳܐ
ܒ݁ܝܶܫܽܘܥ
ܡܫܺܝܚܳܐ܂</div>
<div type="v" n="15">ܐܰܝܠܶܝܢ
ܕ݁ܰܓ݂ܡܺܝܪܺܝܢ
ܗܳܟ݂ܺܝܠ
ܗܳܠܶܝܢ
ܢܶܬ݂ܪܰܥܽܘܢ
ܘܶܐܢ ܡܶܕ݁ܶܡ
ܐ݈ܚܪܳܢܝܳܐܝܺܬ݂
ܡܶܬ݂ܪܰܥܶܝܢ
ܐܢ݈ܬ݁ܽܘܢ ܐܳܦ݂
ܗܳܕ݂ܶܐ
ܐܰܠܳܗܳܐ
ܢܶܓ݂ܠܶܐ
ܠܟ݂ܽܘܢ܂</div>
<div type="v" n="16">ܒ݁ܪܰܡ
ܠܗܳܕ݂ܶܐ
ܕ݁ܡܰܛܺܝܢ
ܒ݁ܚܰܕ݂
ܫܒ݂ܺܝܠܳܐ
ܢܶܫܠܰܡ
ܘܒ݂ܰܚܕ݂ܳܐ
ܐܰܘܝܽܘܬ݂ܳܐ܂</div>
<div type="v" n="17">ܐܶܬ݁ܕ݁ܰܡܰܘ
ܒ݁ܺܝ ܐܰܚܰܝ
ܘܰܗܘܰܝܬ݁ܽܘܢ
ܡܶܬ݂ܒ݁ܰܩܶܝܢ
ܒ݁ܰܐܝܠܶܝܢ
ܕ݁ܗܳܟ݂ܰܢܳܐ
ܡܗܰܠܟ݂ܺܝܢ
ܐܰܝܟ݂
ܕ݁ܡܽܘܬ݂ܳܐ
ܕ݁ܒ݂ܰܢ
ܚܳܙܶܝܬ݁ܽܘܢ܂</div>
<div type="v" n="18">ܐܺܝܬ݂
ܓ݁ܶܝܪ
ܣܰܓ݁ܺܝܶܐܐ
ܕ݁ܰܐ݈ܚܪܳܢܝܳܐܝܺܬ݂
ܡܗܰܠܟ݂ܺܝܢ
ܗܳܢܽܘܢ
ܕ݁ܙܰܒ݂ܢܺܝܢ
ܣܰܓ݁ܺܝܳܐܢ
ܐܶܡܪܶܬ݂
ܠܟ݂ܽܘܢ
ܥܠܰܝܗܽܘܢ
ܗܳܫܳܐ ܕ݁ܶܝܢ
ܟ݁ܰܕ݂ ܒ݁ܳܟ݂ܶܐ
ܐ݈ܢܳܐ ܐܳܡܰܪ
ܐ݈ܢܳܐ ܗܳܢܽܘܢ
ܕ݁ܰܒ݂ܥܶܠܕ݁ܒ݂ܳܒ݂ܶܐ
ܐܶܢܽܘܢ
ܕ݁ܰܙܩܺܝܦ݂ܶܗ
ܕ݁ܰܡܫܺܝܚܳܐ܂</div>
<div type="v" n="19">ܕ݁ܚܰܪܬ݂ܗܽܘܢ
ܐܰܒ݂ܕ݁ܳܢܳܐ
ܗ݈ܝ ܗܳܢܽܘܢ
ܕ݁ܰܐܠܳܗܗܽܘܢ
ܟ݁ܰܪܣܗܽܘܢ
ܘܬ݂ܶܫܒ݁ܽܘܚܬ݁ܗܽܘܢ
ܒ݁ܶܗܬ݁ܰܬ݂ܗܽܘܢ
ܗܳܠܶܝܢ
ܕ݁ܬ݂ܰܪܥܺܝܬ݂ܗܽܘܢ
ܒ݁ܰܐܪܥܳܐ
ܗ݈ܝ܂</div>
<div type="v" n="20">ܕ݁ܺܝܠܰܢ
ܕ݁ܶܝܢ
ܦ݁ܽܘܠܚܳܢܰܢ
ܒ݁ܰܫܡܰܝܳܐ ܗ݈ܘ
ܘܡܶܢ ܬ݁ܰܡܳܢ
ܡܣܰܟ݁ܶܝܢܰܢ
ܠܡܰܚܝܳܢܳܐ
ܠܡܳܪܰܢ ܝܶܫܽܘܥ
ܡܫܺܝܚܳܐ܂</div>
<div type="v" n="21">ܕ݁ܗܽܘ
ܢܚܰܠܶܦ݂
ܦ݁ܰܓ݂ܪܳܐ
ܕ݁ܡܽܘܟ݁ܳܟ݂ܰܢ
ܕ݁ܢܶܗܘܶܐ
ܒ݁ܰܕ݂ܡܽܘܬ݂ܳܐ
ܕ݁ܦ݂ܰܓ݂ܪܳܐ
ܕ݁ܫܽܘܒ݂ܚܶܗ
ܐܰܝܟ݂ ܚܰܝܠܶܗ
ܪܰܒ݁ܳܐ ܗܰܘ
ܕ݁ܒ݂ܶܗ ܟ݁ܽܠ
ܐܶܫܬ݁ܰܥܒ݁ܰܕ݂
ܠܶܗ܂</div>
</div>
<div type="ch" n="4">
<div type="title" n="title"> ܀ ܕܠܘܬ
ܦܝܠܝܦܣܝ̈ܐ ܕܕ </div>
<div type="v" n="1">ܡܶܟ݁ܺܝܠ
ܐܰܚܰܝ
ܚܰܒ݁ܺܝܒ݂ܶܐ
ܘܰܪܚܺܝܡܶܐ
ܘܚܰܕ݂ܘܰܬ݂ܝ
ܘܰܟ݂ܠܺܝܠܝ
ܗܳܟ݂ܰܢܳܐ
ܩܽܘܡܘ ܒ݁ܡܳܪܰܢ
ܚܰܒ݁ܺܝܒ݂ܰܝ܂</div>
<div type="v" n="2">ܡܶܢ
ܐܶܘܳܗܕ݂ܺܝܰܐ
ܒ݁ܳܥܶܐ ܐ݈ܢܳܐ
ܘܡܶܢ
ܣܽܘܢܛܺܝܟ݂ܰܐ
ܕ݁ܚܰܕ݂
ܪܶܥܝܳܢܳܐ
ܢܶܗܘܶܐ ܠܗܶܝܢ
ܒ݁ܡܳܪܰܢ܂</div>
<div type="v" n="3">ܐܳܦ݂
ܡܶܢܳܟ݂ ܒ݁ܳܥܶܐ
ܐ݈ܢܳܐ ܒ݁ܰܪ
ܙܰܘܓ݁ܝ
ܫܰܪܺܝܪܳܐ
ܕ݁ܬ݂ܶܗܘܶܐ
ܡܥܰܕ݁ܰܪ ܠܗܶܝܢ
ܕ݁ܗܶܢܶܝܢ ܠܐܺܝ
ܥܰܡܝ
ܒ݁ܶܐܘܰܢܓ݁ܶܠܺܝܳܘܢ
ܥܰܡ ܩܠܺܡܺܝܣ
ܘܥܰܡ ܫܰܪܟ݁ܳܐ
ܕ݁ܰܡܥܰܕ݁ܪܳܢܰܝ
ܗܳܢܽܘܢ
ܕ݁ܰܫܡܳܗܰܝܗܽܘܢ
ܟ݁ܬ݂ܺܝܒ݂ܺܝܢ
ܒ݁ܰܟ݂ܬ݂ܳܒ݂ܳܐ
ܕ݁ܚܰܝܶܐ܂</div>
<div type="v" n="4">ܚܕ݂ܰܘ
ܒ݁ܡܳܪܰܢ
ܒ݁ܟ݂ܽܠܙܒ݂ܰܢ
ܘܬ݂ܽܘܒ݂ ܐܳܡܰܪ
ܐ݈ܢܳܐ ܚܕ݂ܰܘ܂</div>
<div type="v" n="5">ܘܡܰܟ݁ܺܝܟ݂ܽܘܬ݂ܟ݂ܽܘܢ
ܬ݁ܶܬ݂ܺܝܕ݂ܰܥ
ܠܘܳܬ݂ ܟ݁ܽܠܢܳܫ
ܡܳܪܰܢ ܩܰܪܺܝܒ݂
ܗ݈ܽܘ܂</div>
<div type="v" n="6">ܕ݁ܡܶܕ݁ܶܡ
ܠܳܐ
ܬ݁ܺܐܨܦ݁ܽܘܢ
ܐܶܠܳܐ
ܒ݁ܟ݂ܽܠܙܒ݂ܰܢ
ܒ݁ܰܨܠܽܘܬ݂ܳܐ
ܘܰܒ݂ܒ݂ܳܥܽܘܬ݂ܳܐ
ܘܰܒ݂ܬ݂ܰܘܕ݁ܺܝܬ݂ܳܐ
ܫܶܐܠܳܬ݂ܟ݂ܽܘܢ
ܢܶܬ݂ܝܰܕ݁ܥܳܢ
ܩܕ݂ܳܡ
ܐܰܠܳܗܳܐ܂</div>
<div type="v" n="7">ܘܰܫܠܳܡܶܗ
ܕ݁ܰܐܠܳܗܳܐ ܗܰܘ
ܕ݁ܪܰܒ݁ ܡܶܢ
ܟ݁ܽܠ ܡܰܕ݁ܰܥ
ܢܢܰܛܰܪ
ܠܶܒ݁ܰܘܳܬ݂ܟ݂ܽܘܢ
ܘܡܰܕ݁ܥܰܝܟ݁ܽܘܢ
ܒ݁ܝܶܫܽܘܥ
ܡܫܺܝܚܳܐ܂</div>
<div type="v" n="8">ܡܶܟ݁ܺܝܠ
ܐܰܚܰܝ ܐܰܝܠܶܝܢ
ܕ݁ܫܰܪܺܝܪܳܢ
ܘܰܐܝܠܶܝܢ
ܕ݁ܢܰܟ݂ܦ݁ܳܢ
ܘܰܐܝܠܶܝܢ
ܕ݁ܟ݂ܺܐܢܳܢ
ܘܰܐܝܠܶܝܢ
ܕ݁ܕ݂ܰܟ݂ܝܳܢ
ܘܰܐܝܠܶܝܢ
ܕ݁ܰܪܚܺܝܡܳܢ
ܘܰܐܝܠܶܝܢ
ܕ݁ܰܫܒ݂ܺܝܚܳܢ
ܘܰܐܝܠܶܝܢ
ܥܒ݂ܳܕ݂ܶܐ
ܕ݁ܫܽܘܒ݂ܚܳܐ
ܘܰܕ݂ܩܽܘܠܳܣܳܐ
ܗܳܠܶܝܢ
ܐܶܬ݂ܪܰܥܰܘ܂</div>
<div type="v" n="9">ܗܳܠܶܝܢ
ܕ݁ܺܝܠܶܦ݂ܬ݁ܽܘܢ
ܘܩܰܒ݁ܶܠܬ݁ܽܘܢ
ܘܰܫܡܰܥܬ݁ܽܘܢ
ܘܰܚܙܰܝܬ݁ܽܘܢ
ܒ݁ܺܝ ܗܳܠܶܝܢ
ܣܥܽܘܪܘ
ܘܰܐܠܳܗܳܐ
ܕ݁ܰܫܠܳܡܳܐ
ܢܶܗܘܶܐ
ܥܰܡܟ݂ܽܘܢ܂</div>
<div type="v" n="10">ܪܰܘܪܒ݂ܳܐܝܺܬ݂
ܕ݁ܶܝܢ ܚܕ݂ܺܝܬ݂
ܒ݁ܡܳܪܰܢ
ܕ݁ܰܐܩܶܦ݂ܬ݁ܽܘܢ
ܠܡܺܐܨܰܦ݂
ܕ݁ܺܝܠܝ
ܐܰܝܟ݁ܰܢܳܐ
ܕ݁ܳܐܦ݂
ܝܳܨܦ݁ܺܝܢ
ܗ݈ܘܰܝܬ݁ܽܘܢ
ܐܶܠܳܐ ܠܳܐ
ܣܦ݂ܺܝܩܺܝܢ
ܗ݈ܘܰܝܬ݁ܽܘܢ܂</div>
<div type="v" n="11">ܠܳܐ ܗ݈ܘܳܐ
ܕ݁ܶܝܢ ܡܶܛܽܠ
ܕ݁ܰܚܣܰܪ ܠܺܝ
ܐܳܡܰܪ ܐ݈ܢܳܐ
ܐܶܢܳܐ ܓ݁ܶܝܪ
ܝܶܠܦ݁ܶܬ݂
ܕ݁ܢܶܗܘܶܐ
ܣܳܦ݂ܶܩ ܠܺܝ
ܗܰܘ ܡܶܕ݁ܶܡ
ܕ݁ܺܐܝܬ݂ ܠܺܝ܂</div>
<div type="v" n="12">ܝܳܕ݂ܰܥ
ܐ݈ܢܳܐ
ܕ݁ܶܐܬ݂ܡܰܟ݁ܰܟ݂
ܝܳܕ݂ܰܥ ܐ݈ܢܳܐ
ܗ݈ܽܘ ܐܳܦ݂
ܕ݁ܶܐܬ݂ܝܰܬ݁ܰܪ
ܒ݁ܟ݂ܽܠ
ܘܰܒ݂ܟ݂ܽܠ
ܡܶܕ݁ܶܡ
ܡܕ݂ܰܪܰܫ ܐ݈ܢܳܐ
ܐܳܦ݂
ܒ݁ܣܰܒ݂ܥܳܐ
ܐܳܦ݂
ܒ݁ܟ݂ܰܦ݂ܢܳܐ
ܒ݁ܰܡܫܰܪܬ݁ܚܽܘܬ݂ܳܐ
ܘܰܒ݂ܚܰܣܺܝܪܽܘܬ݂ܳܐ܂</div>
<div type="v" n="13">ܕ݁ܟ݂ܽܠ
ܡܶܕ݁ܶܡ ܡܨܶܐ
ܐ݈ܢܳܐ ܚܰܝܠܳܐ
ܒ݁ܰܡܫܺܝܚܳܐ
ܕ݁ܰܡܚܰܝܶܠ
ܠܺܝ܂</div>
<div type="v" n="14">ܒ݁ܪܰܡ
ܫܰܦ݁ܺܝܪ
ܥܒ݂ܰܕ݁ܬ݁ܽܘܢ
ܕ݁ܶܐܫܬ݁ܰܘܬ݁ܰܦ݂ܬ݁ܽܘܢ
ܠܽܐܘܠܨܳܢܰܝ܂</div>
<div type="v" n="15">ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܶܝܢ ܐܳܦ݂
ܐܰܢ݈ܬ݁ܽܘܢ
ܦ݂ܺܝܠܺܝܦ݁ܺܣܳܝܶܐ
ܕ݁ܰܒ݂ܫܽܘܪܳܝܳܐ
ܕ݁ܰܣܒ݂ܰܪܬ݂ܳܐ
ܟ݁ܰܕ݂
ܢܶܦ݂ܩܶܬ݂ ܡܶܢ
ܡܰܩܶܕ݂ܳܘܢܺܝܰܐ
ܐܳܦ݂ܠܳܐ ܚܕ݂ܳܐ
ܡܶܢ ܥܺܕ݂ܳܬ݂ܳܐ
ܐܶܫܬ݁ܰܘܬ݁ܰܦ݂
ܠܺܝ
ܒ݁ܚܽܘܫܒ݁ܳܢ
ܡܰܣܒ݂ܳܐ
ܘܡܰܬ݁ܠܳܐ
ܐܶܠܳܐ
ܐܰܢ݈ܬ݁ܽܘܢ
ܒ݁ܰܠܚܽܘܕ݂܂</div>
<div type="v" n="16">ܕ݁ܳܐܦ݂
ܠܬ݂ܶܣܰܠܳܘܢܺܝܩܺܐ
ܚܕ݂ܳܐ ܙܒ݂ܰܢ
ܘܬ݂ܰܪܬ݁ܶܝܢ
ܚܫܰܚܬ݂ܝ
ܫܰܕ݁ܰܪܬ݁ܽܘܢ
ܠܺܝ܂</div>
<div type="v" n="17">ܠܰܘ
ܕ݁ܡܰܘܗܰܒ݂ܬ݂ܳܐ
ܒ݁ܳܥܶܐ ܐ݈ܢܳܐ
ܐܶܠܳܐ ܒ݁ܳܥܶܐ
ܐ݈ܢܳܐ
ܕ݁ܦ݂ܺܐܪܶܐ
ܢܶܣܓ݁ܽܘܢ
ܠܟ݂ܽܘܢ܂</div>
<div type="v" n="18">ܟ݁ܽܠܡܶܕ݁ܶܡ
ܩܰܒ݁ܠܶܬ݂
ܘܝܰܬ݁ܺܝܪ ܠܺܝ
ܘܰܡܠܶܐ ܐ݈ܢܳܐ
ܘܢܶܣܒ݁ܶܬ݂
ܟ݁ܽܠ
ܕ݁ܫܰܕ݁ܰܪܬ݁ܽܘܢ
ܠܺܝ ܒ݁ܝܰܕ݂
ܐܶܦ݁ܰܦ݂ܪܳܘܕ݂ܺܝܛܳܣ
ܪܺܝܚܳܐ
ܒ݁ܰܣܺܝܡܳܐ
ܘܕ݂ܶܒ݂ܚܳܐ
ܡܩܰܒ݁ܠܳܐ
ܕ݁ܫܳܦ݂ܰܪ
ܠܰܐܠܳܗܳܐ܂</div>
<div type="v" n="19">ܘܰܐܠܳܗܝ
ܢܡܰܠܶܐ ܟ݁ܽܠܳܗ
ܣܢܺܝܩܽܘܬ݂ܟ݂ܽܘܢ
ܐܰܝܟ݂
ܥܽܘܬ݂ܪܶܗ
ܒ݁ܫܽܘܒ݂ܚܳܐ
ܕ݁ܝܶܫܽܘܥ
ܡܫܺܝܚܳܐ܂</div>
<div type="v" n="20">ܠܰܐܠܳܗܳܐ
ܕ݁ܶܝܢ ܐܰܒ݂ܽܘܢ
ܫܽܘܒ݂ܚܳܐ
ܘܺܐܝܩܳܪܳܐ
ܠܥܳܠܰܡ
ܥܳܠܡܺܝܢ
ܐܰܡܺܝܢ܂</div>
<div type="v" n="21">ܫܰܐܠܘ
ܒ݁ܰܫܠܳܡܳܐ
ܕ݁ܟ݂ܽܠܗܽܘܢ
ܩܰܕ݁ܺܝܫܶܐ
ܕ݁ܰܒ݂ܝܶܫܽܘܥ
ܡܫܺܝܚܳܐ
ܫܳܐܠܺܝܢ
ܒ݁ܰܫܠܳܡܟ݂ܽܘܢ
ܐܰܚܶܐ
ܕ݁ܥܰܡܝ܂</div>
<div type="v" n="22">ܫܳܐܠܺܝܢ
ܒ݁ܰܫܠܳܡܟ݂ܽܘܢ
ܟ݁ܽܠܗܽܘܢ
ܩܰܕ݁ܺܝܫܶܐ
ܝܰܬ݁ܺܝܪܳܐܝܺܬ݂
ܗܳܠܶܝܢ ܕ݁ܡܶܢ
ܒ݁ܰܝܬ݁ܶܗ
ܕ݁ܩܶܣܰܪ܂</div>
<div type="v" n="23">ܛܰܝܒ݁ܽܘܬ݂ܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ ܥܰܡ
ܟ݁ܽܠܟ݂ܽܘܢ
ܐܰܡܺܝܢ܂</div>
</div>
</div>
<div type="bk" n="Col">
<div type="ch" n="1">
<div type="title" n="title"> ܀ ܕܠܘܬ
ܩܘܠܣܝ̈ܐ ܐܐ </div>
<div type="v" n="1">ܦ݁ܰܘܠܳܘܣ
ܫܠܺܝܚܳܐ
ܕ݁ܝܶܫܽܘܥ
ܡܫܺܝܚܳܐ
ܒ݁ܨܶܒ݂ܝܳܢܶܗ
ܕ݁ܰܐܠܳܗܳܐ
ܘܛܺܝܡܳܬ݂ܶܐܳܘܣ
ܐܰܚܳܐ܂</div>
<div type="v" n="2">ܠܰܐܝܠܶܝܢ
ܕ݁ܺܐܝܬ݂
ܒ݁ܩܽܘܠܰܣܳܘܣ
ܐܰܚܶܐ
ܩܰܕ݁ܺܝܫܶܐ
ܘܰܡܗܰܝܡܢܶܐ
ܒ݁ܝܶܫܽܘܥ
ܡܫܺܝܚܳܐ
ܫܠܳܡܳܐ
ܥܰܡܟ݂ܽܘܢ
ܘܛܰܝܒ݁ܽܘܬ݂ܳܐ
ܡܶܢ ܐܰܠܳܗܳܐ
ܐܰܒ݂ܽܘܢ܂</div>
<div type="v" n="3">ܡܰܘܕ݁ܶܝܢܰܢ
ܠܰܐܠܳܗܳܐ
ܐܰܒ݂ܽܘܗ݈ܝ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ
ܒ݁ܟ݂ܽܠܙܒ݂ܰܢ
ܘܰܡܨܰܠܶܝܢܰܢ
ܥܠܰܝܟ݁ܽܘܢ܂</div>
<div type="v" n="4">ܗܳܐ ܡܶܢ
ܕ݁ܰܫܡܰܥܢ
ܗܰܝܡܳܢܽܘܬ݂ܟ݂ܽܘܢ
ܕ݁ܰܒ݂ܝܶܫܽܘܥ
ܡܫܺܝܚܳܐ
ܘܚܽܘܒ݁ܟ݂ܽܘܢ
ܕ݁ܰܠܘܳܬ݂
ܟ݁ܽܠܗܽܘܢ
ܩܰܕ݁ܺܝܫܶܐ܂</div>
<div type="v" n="5">ܡܶܛܽܠ
ܣܰܒ݂ܪܳܐ ܗܰܘ
ܕ݁ܰܢܛܺܝܪ
ܠܟ݂ܽܘܢ
ܒ݁ܰܫܡܰܝܳܐ ܗܰܘ
ܕ݁ܡܶܢ ܩܕ݂ܺܝܡ
ܫܡܰܥܬ݁ܽܘܢ
ܒ݁ܡܶܠܬ݂ܳܐ
ܕ݁ܩܽܘܫܬ݁ܳܐ
ܕ݁ܰܣܒ݂ܰܪܬ݂ܳܐ܂</div>
<div type="v" n="6">ܗܳܝ
ܕ݁ܶܐܬ݂ܟ݁ܰܪܙܰܬ݂
ܠܟ݂ܽܘܢ ܐܰܝܟ݂
ܕ݁ܳܐܦ݂
ܠܟ݂ܽܠܶܗ
ܥܳܠܡܳܐ
ܘܪܳܒ݂ܝܳܐ
ܘܝܳܗܒ݁ܳܐ
ܦ݁ܺܐܪܶܐ
ܐܰܝܟ݁ܰܢܳܐ
ܕ݁ܳܐܦ݂
ܒ݁ܟ݂ܽܘܢ ܡܶܢ
ܝܰܘܡܳܐ
ܕ݁ܰܫܡܰܥܬ݁ܽܘܢ
ܘܶܐܫܬ݁ܰܘܕ݁ܰܥܬ݁ܽܘܢ
ܛܰܝܒ݁ܽܘܬ݂ܶܗ
ܕ݁ܰܐܠܳܗܳܐ
ܒ݁ܩܽܘܫܬ݁ܳܐ܂</div>
<div type="v" n="7">ܐܰܝܟ݂ ܡܳܐ
ܕ݁ܺܝܠܶܦ݂ܬ݁ܽܘܢ
ܡܶܢ
ܐܶܦ݁ܰܦ݂ܪܰܐ
ܟ݁ܢܳܬ݂ܰܢ
ܚܰܒ݁ܺܝܒ݂ܳܐ
ܕ݁ܗܽܘ
ܐܺܝܬ݂ܰܘܗ݈ܝ
ܚܠܳܦ݂ܰܝܟ݁ܽܘܢ
ܡܫܰܡܫܳܢܳܐ
ܡܗܰܝܡܢܳܐ
ܕ݁ܰܡܫܺܝܚܳܐ܂</div>
<div type="v" n="8">ܘܗܽܘ
ܐܰܘܕ݁ܥܰܢ
ܚܽܘܒ݁ܟ݂ܽܘܢ
ܕ݁ܰܒ݂ܪܽܘܚܳܐ܂</div>
<div type="v" n="9">ܡܶܛܽܠܗܳܢܳܐ
ܐܳܦ݂ ܚܢܰܢ ܡܶܢ
ܝܰܘܡܳܐ
ܕ݁ܰܫܡܰܥܢ ܠܳܐ
ܫܳܠܶܝܢܰܢ
ܠܰܡܨܰܠܳܝܽܘ
ܥܠܰܝܟ݁ܽܘܢ
ܘܰܠܡܶܫܰܐܠ
ܕ݁ܬ݂ܶܬ݂ܡܠܽܘܢ
ܝܺܕ݂ܰܥܬ݂ܳܐ
ܕ݁ܨܶܒ݂ܝܳܢܶܗ
ܕ݁ܰܐܠܳܗܳܐ
ܒ݁ܟ݂ܽܠ
ܚܶܟ݂ܡܳܐ
ܘܰܒ݂ܟ݂ܽܠ
ܣܽܘܟ݁ܳܠ
ܕ݁ܪܽܘܚ܂</div>
<div type="v" n="10">ܕ݁ܰܬ݂ܗܰܠܟ݂ܽܘܢ
ܐܰܝܟ݂
ܕ݁ܙܳܕ݂ܶܩ
ܘܬ݂ܶܫܦ݁ܪܽܘܢ
ܠܰܐܠܳܗܳܐ
ܒ݁ܟ݂ܽܠ
ܥܒ݂ܳܕ݂ܺܝܢ
ܛܳܒ݂ܺܝܢ
ܘܬ݂ܶܬ݁ܠܽܘܢ
ܦ݁ܺܐܪܶܐ
ܘܬ݂ܶܪܒ݁ܽܘܢ
ܒ݁ܺܝܕ݂ܰܥܬ݂ܳܐ
ܕ݁ܰܐܠܳܗܳܐ܂</div>
<div type="v" n="11">ܘܰܒ݂ܟ݂ܽܠ
ܚܺܝܠ
ܬ݁ܶܬ݂ܚܰܝܠܽܘܢ
ܐܰܝܟ݂
ܪܰܒ݁ܽܘܬ݂ܳܐ
ܕ݁ܫܽܘܒ݂ܚܶܗ
ܒ݁ܟ݂ܽܠ
ܡܣܰܝܒ݁ܪܳܢܽܘ
ܘܰܒ݂ܡܰܓ݁ܪܰܬ݂
ܪܽܘܚ
ܘܰܒ݂ܚܰܕ݂ܽܘܬ݂ܳܐ܂</div>
<div type="v" n="12">ܬ݁ܰܘܕ݁ܽܘܢ
ܠܰܐܠܳܗܳܐ
ܐܰܒ݂ܳܐ
ܕ݁ܰܐܫܘܰܝܢ
ܠܰܡܢܳܬ݂ܳܐ
ܕ݁ܝܳܪܬ݁ܽܘܬ݂ܳܐ
ܕ݁ܩܰܕ݁ܺܝܫܶܐ
ܒ݁ܢܽܘܗܪܳܐ܂</div>
<div type="v" n="13">ܘܦ݂ܰܪܩܰܢ
ܡܶܢ ܫܽܘܠܛܳܢܶܗ
ܕ݁ܚܶܫܽܘܟ݂ܳܐ
ܘܰܐܝܬ݁ܝܰܢ
ܠܡܰܠܟ݁ܽܘܬ݂ܳܐ
ܕ݁ܰܒ݂ܪܶܗ
ܚܰܒ݁ܺܝܒ݂ܳܐ܂</div>
<div type="v" n="14">ܗܰܘ
ܕ݁ܒ݂ܶܗ ܐܺܝܬ݂
ܠܰܢ
ܦ݁ܽܘܪܩܳܢܳܐ
ܘܫܽܘܒ݂ܩܳܢܳܐ
ܕ݁ܰܚܛܳܗܶܐ܂</div>
<div type="v" n="15">ܗܰܘ
ܕ݁ܗܽܘܝܽܘ
ܕ݁ܡܽܘܬ݂ܳܐ
ܕ݁ܰܐܠܳܗܳܐ
ܕ݁ܠܳܐ
ܡܶܬ݂ܚܙܶܐ
ܘܒ݂ܽܘܟ݂ܪܳܐ
ܕ݁ܟ݂ܽܠܗܶܝܢ
ܒ݁ܶܪܝܳܬ݂ܳܐ܂</div>
<div type="v" n="16">ܘܒ݂ܶܗ
ܐܶܬ݂ܒ݁ܪܺܝ
ܟ݁ܽܠܡܶܕ݁ܶܡ
ܕ݁ܒ݂ܰܫܡܰܝܳܐ
ܘܒ݂ܰܐܪܥܳܐ
ܟ݁ܽܠ
ܕ݁ܡܶܬ݂ܚܙܶܐ
ܘܟ݂ܽܠ ܕ݁ܠܳܐ
ܡܶܬ݂ܚܙܶܐ ܐܶܢ
ܡܰܘܬ݁ܒ݂ܶܐ
ܘܶܐܢ
ܡܳܪܰܘܳܬ݂ܳܐ
ܘܶܐܢ ܐܰܪܟ݂ܰܘܣ
ܘܶܐܢ
ܫܽܘܠܛܳܢܶܐ
ܟ݁ܽܠܡܶܕ݁ܶܡ
ܒ݁ܺܐܝܕ݂ܶܗ
ܘܒ݂ܶܗ
ܐܶܬ݂ܒ݁ܪܺܝ܂</div>
<div type="v" n="17">ܘܗܽܘܝܽܘ
ܕ݁ܡܶܢ ܩܕ݂ܳܡ
ܟ݁ܽܠ
ܘܟ݂ܽܠܡܶܕ݁ܶܡ
ܒ݁ܶܗ ܩܳܐܶܡ܂</div>
<div type="v" n="18">ܘܗܽܘܝܽܘ
ܪܺܫܳܐ
ܕ݁ܦ݂ܰܓ݂ܪܳܐ
ܕ݁ܥܺܕ݈݁ܬ݁ܳܐ
ܕ݁ܺܐܝܬ݂ܰܘܗ݈ܝ
ܪܺܫܳܐ
ܘܒ݂ܽܘܟ݂ܪܳܐ
ܕ݁ܡܶܢ ܒ݁ܶܝܬ݂
ܡܺܝܬ݂ܶܐ
ܕ݁ܢܶܗܘܶܐ
ܩܰܕ݂ܡܳܝ
ܒ݁ܟ݂ܽܠ܂</div>
<div type="v" n="19">ܕ݁ܒ݂ܶܗ
ܗܽܘ ܨܒ݂ܳܐ
ܟ݁ܽܠܶܗ
ܡܽܘܠܳܝܳܐ
ܠܡܶܥܡܰܪ܂</div>
<div type="v" n="20">ܘܒ݂ܺܐܝܕ݂ܶܗ
ܠܰܡܪܰܥܳܝܽܘ
ܠܶܗ
ܟ݁ܽܠܡܶܕ݁ܶܡ
ܘܫܰܝܶܢ
ܒ݁ܰܕ݂ܡܳܐ
ܕ݁ܰܙܩܺܝܦ݂ܶܗ
ܒ݁ܺܐܝܕ݂ܰܘܗ݈ܝ
ܐܶܢ
ܕ݁ܒ݂ܰܐܪܥܳܐ
ܘܶܐܢ
ܕ݁ܒ݂ܰܫܡܰܝܳܐ܂</div>
<div type="v" n="21">ܐܳܦ݂
ܠܟ݂ܽܘܢ ܕ݁ܡܶܢ
ܩܕ݂ܺܝܡ
ܢܽܘܟ݂ܪܳܝܶܐ
ܗ݈ܘܰܝܬ݁ܽܘܢ
ܘܰܒ݂ܥܶܠܕ݁ܒ݂ܳܒ݂ܶܐ
ܒ݁ܪܶܥܝܳܢܰܝܟ݁ܽܘܢ
ܡܶܛܽܠ
ܥܒ݂ܳܕ݂ܰܝܟ݁ܽܘܢ
ܒ݁ܺܝܫܶܐ
ܫܰܝܶܢܟ݂ܽܘܢ
ܗܳܫܳܐ܂</div>
<div type="v" n="22">ܒ݁ܦ݂ܰܓ݂ܪܳܐ
ܕ݁ܒ݂ܶܣܪܶܗ
ܘܰܒ݂ܡܰܘܬ݁ܶܗ
ܕ݁ܰܢܩܺܝܡܟ݂ܽܘܢ
ܩܕ݂ܳܡܰܘܗ݈ܝ
ܩܰܕ݁ܺܝܫܺܝܢ
ܕ݁ܠܳܐ ܡܽܘܡ
ܘܰܕ݂ܠܳܐ
ܪܶܫܝܳܢ܂</div>
<div type="v" n="23">ܐܶܢ
ܬ݁ܩܰܘܽܘܢ
ܒ݁ܗܰܝܡܳܢܽܘܬ݂ܟ݂ܽܘܢ
ܟ݁ܰܕ݂
ܫܰܪܺܝܪܳܐ
ܫܶܬ݂ܶܐܣܬ݂ܟ݂ܽܘܢ
ܘܠܳܐ
ܡܶܬ݁ܬ݁ܙܺܝܥܺܝܬ݁ܽܘܢ
ܡܶܢ ܣܰܒ݂ܪܳܐ
ܕ݁ܶܐܘܰܢܓ݁ܶܠܺܝܳܘܢ
ܗܰܘ
ܕ݁ܰܫܡܰܥܬ݁ܽܘܢ
ܕ݁ܶܐܬ݂ܟ݁ܪܶܙ
ܒ݁ܟ݂ܽܠܳܗ
ܒ݁ܪܺܝܬ݂ܳܐ
ܕ݁ܰܬ݂ܚܶܝܬ݂
ܫܡܰܝܳܐ ܗܰܘ
ܕ݁ܶܐܢܳܐ
ܦ݁ܰܘܠܳܘܣ
ܗܘܺܝܬ݂
ܡܫܰܡܫܳܢܶܗ܂</div>
<div type="v" n="24">ܘܚܳܕ݂ܶܐ
ܐ݈ܢܳܐ ܒ݁ܚܰܫܶܐ
ܕ݁ܥܰܠ
ܐܰܦ݁ܰܝܟ݁ܽܘܢ
ܘܰܡܡܰܠܶܐ
ܐ݈ܢܳܐ
ܚܰܣܺܝܪܽܘܬ݂ܳܐ
ܕ݁ܽܐܘܠܨܳܢܰܘܗ݈ܝ
ܕ݁ܰܡܫܺܝܚܳܐ
ܒ݁ܒ݂ܶܣܪܝ
ܚܠܳܦ݂
ܦ݁ܰܓ݂ܪܶܗ
ܕ݁ܺܐܝܬ݂ܰܘܗ݈ܝ
ܥܺܕ݈݁ܬ݁ܳܐ܂</div>
<div type="v" n="25">ܗܳܝ
ܕ݁ܶܐܢܳܐ
ܗܘܺܝܬ݂
ܡܫܰܡܫܳܢܳܗ
ܐܰܝܟ݂
ܡܕ݂ܰܒ݁ܪܳܢܽܘܬ݂ܳܐ
ܕ݁ܰܐܠܳܗܳܐ
ܕ݁ܶܐܬ݂ܝܰܗܒ݁ܰܬ݂
ܠܺܝ ܒ݁ܟ݂ܽܘܢ
ܕ݁ܶܐܫܰܡܠܶܐ
ܡܶܠܬ݂ܶܗ
ܕ݁ܰܐܠܳܗܳܐ܂</div>
<div type="v" n="26">ܐ݈ܪܳܙܳܐ
ܗܰܘ
ܕ݁ܰܡܟ݂ܰܣܰܝ
ܗ݈ܘܳܐ ܡܶܢ
ܥܳܠܡܶܐ ܘܡܶܢ
ܕ݁ܳܪܶܐ ܗܳܫܳܐ
ܕ݁ܶܝܢ
ܐܶܬ݂ܓ݁ܠܺܝ
ܠܩܰܕ݁ܺܝܫܰܘܗ݈ܝ܂</div>
<div type="v" n="27">ܠܰܐܝܠܶܝܢ
ܕ݁ܰܨܒ݂ܳܐ
ܐܰܠܳܗܳܐ
ܕ݁ܢܰܘܕ݁ܰܥ
ܡܳܢܰܘ
ܥܽܘܬ݂ܪܳܐ
ܕ݁ܫܽܘܒ݂ܚܶܗ
ܕ݁ܐ݈ܪܳܙܳܐ
ܗܳܢܳܐ
ܒ݁ܥܰܡ݈ܡܶܐ
ܕ݁ܗܽܘܝܽܘ
ܡܫܺܝܚܳܐ
ܕ݁ܰܒ݂ܟ݂ܽܘܢ
ܣܰܒ݂ܪܳܐ
ܕ݁ܫܽܘܒ݂ܚܰܢ܂</div>
<div type="v" n="28">ܗܰܘ
ܕ݁ܰܚܢܰܢ
ܡܰܟ݂ܪܙܺܝܢܰܢ
ܘܡܰܠܦ݂ܺܝܢܰܢ
ܘܰܡܣܰܟ݁ܠܺܝܢܰܢ
ܠܟ݂ܽܠ ܒ݁ܰܪܢܳܫ
ܒ݁ܟ݂ܽܠ
ܚܶܟ݂ܡܳܐ
ܕ݁ܰܢܩܺܝܡ
ܠܟ݂ܽܠ ܒ݁ܰܪܢܳܫ
ܟ݁ܰܕ݂ ܓ݁ܡܺܝܪ
ܒ݁ܝܶܫܽܘܥ
ܡܫܺܝܚܳܐ܂</div>
<div type="v" n="29">ܒ݁ܗܳܕ݂ܶܐ
ܗ݈ܘ ܓ݁ܶܝܪ
ܐܳܦ݂ ܥܳܡܶܠ
ܐ݈ܢܳܐ
ܘܡܶܬ݂ܟ݁ܰܬ݁ܰܫ
ܐ݈ܢܳܐ
ܒ݁ܰܡܥܰܕ݁ܪܳܢܽܘܬ݂ܳܐ
ܕ݁ܚܰܝܠܳܐ
ܕ݁ܡܶܬ݂ܺܝܗܶܒ݂
ܠܺܝ܂</div>
</div>
<div type="ch" n="2">
<div type="title" n="title"> ܀ ܕܠܘܬ
ܩܘܠܣܝ̈ܐ ܒܒ </div>
<div type="v" n="1">ܨܳܒ݂ܶܐ
ܐ݈ܢܳܐ ܕ݁ܶܝܢ
ܕ݁ܬ݂ܶܕ݁ܥܽܘܢ
ܐܰܝܢܳܐ
ܐܰܓ݂ܽܘܢܳܐ
ܐܺܝܬ݂ ܠܺܝ
ܚܠܳܦ݂ܰܝܟ݁ܽܘܢ
ܘܰܚܠܳܦ݂
ܗܳܢܽܘܢ
ܕ݁ܰܒ݂ܠܰܕ݂ܺܝܩܺܝܰܐ
ܘܰܚܠܳܦ݂
ܫܰܪܟ݁ܳܐ
ܐܰܝܠܶܝܢ
ܕ݁ܦ݂ܰܪܨܽܘܦ݁ܝ
ܠܳܐ ܚܙܰܘ
ܒ݁ܰܒ݂ܣܰܪ܂</div>
<div type="v" n="2">ܕ݁ܢܶܬ݂ܒ݁ܰܝܽܐܘܢ
ܠܶܒ݁ܰܘܳܬ݂ܗܽܘܢ
ܘܢܶܬ݂ܩܰܪܒ݂ܽܘܢ
ܒ݁ܚܽܘܒ݁ܳܐ
ܠܟ݂ܽܠܶܗ
ܥܽܘܬ݂ܪܳܐ
ܕ݁ܰܦ݁ܝܳܣܳܐ
ܘܰܠܣܽܘܟ݁ܳܠܳܐ
ܕ݁ܺܝܕ݂ܰܥܬ݂ܶܗ
ܕ݁ܐ݈ܪܳܙܳܐ
ܕ݁ܰܐܠܳܗܳܐ
ܐܰܒ݂ܳܐ
ܘܕ݂ܰܡܫܺܝܚܳܐ܂</div>
<div type="v" n="3">ܗܰܘ ܕ݁ܒ݂ܶܗ
ܟ݁ܰܣܝܳܢ
ܟ݁ܽܠܗܶܝܢ
ܣܺܝܡܳܬ݂ܳܐ
ܕ݁ܚܶܟ݂ܡܬ݂ܳܐ
ܘܕ݂ܺܝܕ݂ܰܥܬ݂ܳܐ܂</div>
<div type="v" n="4">ܗܳܕ݂ܶܐ
ܕ݁ܶܝܢ ܐܳܡܰܪ
ܐ݈ܢܳܐ ܕ݁ܠܳܐ
ܐ݈ܢܳܫ ܢܶܗܘܶܐ
ܡܰܛܥܶܐ ܠܟ݂ܽܘܢ
ܒ݁ܰܦ݂ܝܳܣܳܐ
ܕ݁ܡܶܠܶܐ܂</div>
<div type="v" n="5">ܐܳܦ݂ܶܢ
ܒ݁ܰܒ݂ܣܰܪ
ܓ݁ܶܝܪ ܦ݁ܰܪܺܝܩ
ܐ݈ܢܳܐ
ܡܶܢܟ݂ܽܘܢ
ܐܶܠܳܐ ܒ݁ܪܽܘܚ
ܥܰܡܟ݂ܽܘܢ
ܐ݈ܢܳܐ ܘܚܳܕ݂ܶܐ
ܐ݈ܢܳܐ ܕ݁ܚܳܙܶܐ
ܐ݈ܢܳܐ
ܡܛܰܟ݁ܣܽܘܬ݂ܟ݂ܽܘܢ
ܘܫܰܪܺܝܪܽܘܬ݂ܳܐ
ܕ݁ܗܰܝܡܳܢܽܘܬ݂ܟ݂ܽܘܢ
ܕ݁ܒ݂ܰܡܫܺܝܚܳܐ܂</div>
<div type="v" n="6">ܐܰܝܟ݁ܰܢܳܐ
ܗܳܟ݂ܺܝܠ
ܕ݁ܩܰܒ݁ܶܠܬ݁ܽܘܢ
ܠܝܶܫܽܘܥ
ܡܫܺܝܚܳܐ ܡܳܪܰܢ
ܒ݁ܶܗ
ܗܰܠܶܟ݂ܘ܂</div>
<div type="v" n="7">ܟ݁ܰܕ݂
ܡܫܰܪܪܺܝܢ
ܥܶܩܳܪܰܝܟ݁ܽܘܢ
ܘܡܶܬ݂ܒ݁ܢܶܝܢ
ܐܢ݈ܬ݁ܽܘܢ ܒ݁ܶܗ
ܘܡܶܬ݂ܩܰܝܡܺܝܢ
ܐܢ݈ܬ݁ܽܘܢ
ܒ݁ܗܰܝܡܳܢܽܘܬ݂ܳܐ
ܗܳܝ
ܕ݁ܺܝܠܶܦ݂ܬ݁ܽܘܢ
ܕ݁ܒ݂ܳܗ
ܬ݁ܶܬ݂ܝܰܬ݁ܪܽܘܢ
ܒ݁ܬ݂ܰܘܕ݁ܺܝܬ݂ܳܐ܂</div>
<div type="v" n="8">ܐܶܙܕ݁ܰܗ݈ܪܘ
ܕ݁ܰܠܡܳܐ ܐ݈ܢܳܫ
ܢܚܰܠܶܨܟ݂ܽܘܢ
ܒ݁ܦ݂ܺܝܠܳܣܳܦ݂ܽܘܬ݂ܳܐ
ܘܰܒ݂ܛܳܥܝܽܘܬ݂ܳܐ
ܣܪܺܝܩܬ݁ܳܐ
ܐܰܝܟ݂
ܝܽܘܠܦ݁ܳܢܶܐ
ܕ݁ܰܒ݂ܢܰܝܢܳܫܳܐ
ܘܰܐܝܟ݂
ܐܶܣܛܽܘܟ݁ܣܰܘܗ݈ܝ
ܕ݁ܥܳܠܡܳܐ ܘܠܳܐ
ܐܰܝܟ݂
ܡܫܺܝܚܳܐ܂</div>
<div type="v" n="9">ܕ݁ܒ݂ܶܗ
ܥܳܡܰܪ ܟ݁ܽܠܶܗ
ܡܽܘܠܳܝܳܐ
ܕ݁ܰܐܠܳܗܽܘܬ݂ܳܐ
ܓ݁ܽܘܫܡܳܢܳܐܝܺܬ݂܂</div>
<div type="v" n="10">ܘܒ݂ܶܗ
ܐܳܦ݂
ܐܰܢ݈ܬ݁ܽܘܢ
ܡܶܫܬ݁ܰܡܠܶܝܬ݁ܽܘܢ
ܕ݁ܗܽܘ
ܐܺܝܬ݂ܰܘܗ݈ܝ
ܪܺܫܳܐ
ܕ݁ܟ݂ܽܠܗܶܝܢ
ܐܰܪܟ݂ܰܘܣ
ܘܫܽܘܠܛܳܢܶܐ܂</div>
<div type="v" n="11">ܘܒ݂ܶܗ
ܐܶܬ݂ܓ݁ܙܰܪܬ݁ܽܘܢ
ܓ݁ܙܽܘܪܬ݁ܳܐ
ܕ݁ܠܳܐ
ܒ݁ܺܐܝܕ݂ܺܝܢ
ܒ݁ܰܫܠܳܚ
ܒ݁ܶܣܪܳܐ
ܕ݁ܰܚܛܳܗܶܐ
ܒ݁ܰܓ݂ܙܽܘܪܬ݁ܶܗ
ܕ݁ܰܡܫܺܝܚܳܐ܂</div>
<div type="v" n="12">ܘܶܐܬ݂ܩܒ݂ܰܪܬ݁ܽܘܢ
ܥܰܡܶܗ
ܒ݁ܡܰܥܡܽܘܕ݂ܺܝܬ݂ܳܐ
ܘܒ݂ܶܗ
ܩܳܡܬ݁ܽܘܢ
ܥܰܡܶܗ
ܕ݁ܗܰܝܡܶܢܬ݁ܽܘܢ
ܒ݁ܚܰܝܠܳܐ
ܕ݁ܰܐܠܳܗܳܐ
ܕ݁ܰܐܩܺܝܡܶܗ
ܡܶܢ ܒ݁ܶܝܬ݂
ܡܺܝܬ݂ܶܐ܂</div>
<div type="v" n="13">ܘܰܠܟ݂ܽܘܢ
ܕ݁ܡܺܝܬ݂ܺܝܢ
ܗ݈ܘܰܝܬ݁ܽܘܢ
ܒ݁ܰܚܛܳܗܰܝܟ݁ܽܘܢ
ܘܰܒ݂ܥܽܘܪܠܽܘܬ݂
ܒ݁ܶܣܪܟ݂ܽܘܢ
ܐܰܚܺܝܟ݂ܽܘܢ
ܥܰܡܶܗ ܘܰܫܒ݂ܰܩ
ܠܰܢ ܟ݁ܽܠܗܽܘܢ
ܚܛܳܗܰܝܢ܂</div>
<div type="v" n="14">ܘܰܥܛܳܐ
ܒ݁ܦ݂ܽܘܩܕ݁ܳܢܰܘܗ݈ܝ
ܫܛܳܪ ܚܰܘܒ݁ܰܝܢ
ܗܰܘ
ܕ݁ܺܐܝܬ݂ܰܘܗ݈ܝ
ܗ݈ܘܳܐ
ܣܰܩܽܘܒ݂ܠܰܢ
ܘܫܰܩܠܶܗ ܡܶܢ
ܡܨܰܥܬ݂ܳܐ
ܘܩܰܒ݂ܥܶܗ
ܒ݁ܰܙܩܺܝܦ݂ܶܗ܂</div>
<div type="v" n="15">ܘܒ݂ܰܫܠܳܚ
ܦ݁ܰܓ݂ܪܶܗ
ܦ݁ܰܪܣܺܝ
ܠܰܐܪܟ݂ܰܘܣ
ܘܰܠܫܰܠܺܝܛܳܢܶܐ
ܘܰܐܒ݂ܗܶܬ݂
ܐܶܢܽܘܢ
ܓ݁ܰܠܝܳܐܝܺܬ݂
ܒ݁ܰܩܢܽܘܡܶܗ܂</div>
<div type="v" n="16">ܠܳܐ
ܗܳܟ݂ܺܝܠ ܐ݈ܢܳܫ
ܢܕ݂ܰܘܶܕ݂ܟ݂ܽܘܢ
ܒ݁ܡܶܐܟ݂ܠܳܐ
ܘܰܒ݂ܡܰܫܬ݁ܝܳܐ
ܐܰܘ
ܒ݁ܦ݂ܽܘܠܳܓ݂ܶܐ
ܕ݁ܥܺܐܕ݂ܶܐ
ܘܰܕ݂ܪܺܝܫ
ܝܰܪܚܶܐ
ܘܰܕ݂ܫܰܒ݁ܶܐ܂</div>
<div type="v" n="17">ܗܳܠܶܝܢ
ܕ݁ܺܐܝܬ݂ܰܝܗܶܝܢ
ܛܶܠܳܢܝܳܬ݂ܳܐ
ܕ݁ܰܐܝܠܶܝܢ
ܕ݁ܰܥܬ݂ܺܝܕ݂ܳܢ
ܦ݁ܰܓ݂ܪܳܐ
ܕ݁ܶܝܢ ܡܫܺܝܚܳܐ
ܗ݈ܘ܂</div>
<div type="v" n="18">ܘܰܠܡܳܐ
ܐ݈ܢܳܫ ܢܶܨܒ݁ܶܐ
ܒ݁ܡܰܟ݁ܺܝܟ݂ܽܘܬ݂
ܪܶܥܝܳܢܳܐ
ܠܰܡܚܰܝܳܒ݂ܽܘܬ݂ܟ݂ܽܘܢ
ܕ݁ܬ݂ܶܫܬ݁ܰܥܒ݁ܕ݂ܽܘܢ
ܠܦ݂ܽܘܠܚܳܢܳܐ
ܕ݁ܡܰܠܰܐܟ݂ܶܐ
ܒ݁ܰܕ݂ܣܳܥܶܐ
ܥܰܠ ܡܶܕ݁ܶܡ
ܕ݁ܠܳܐ ܚܙܳܐ
ܘܰܣܪܺܝܩܳܐܝܺܬ݂
ܡܶܬ݂ܚܬ݂ܰܪ
ܒ݁ܪܶܥܝܳܢܳܐ
ܕ݁ܒ݂ܶܣܪܶܗ܂</div>
<div type="v" n="19">ܘܠܳܐ
ܐܳܚܶܕ݂ ܪܺܫܳܐ
ܕ݁ܡܶܢܶܗ
ܟ݁ܽܠܶܗ
ܦ݁ܰܓ݂ܪܳܐ
ܡܶܬ݂ܪܰܟ݁ܰܒ݂
ܘܡܶܬ݂ܩܰܝܰܡ
ܒ݁ܫܶܪܝܳܢܶܐ
ܘܰܒ݂ܗܰܕ݁ܳܡܶܐ
ܘܪܳܒ݂ܶܐ
ܬ݁ܰܪܒ݁ܺܝܬ݂ܳܐ
ܕ݁ܰܐܠܳܗܳܐ܂</div>
<div type="v" n="20">ܐܶܢ ܓ݁ܶܝܪ
ܡܺܝܬ݁ܬ݁ܽܘܢ
ܥܰܡ ܡܫܺܝܚܳܐ
ܡܶܢ
ܐܶܣܛܽܘܟ݁ܣܰܘܗ݈ܝ
ܕ݁ܥܳܠܡܳܐ
ܠܡܳܢܳܐ ܐܰܝܟ݂
ܗܰܘ ܕ݁ܚܰܝܺܝܢ
ܐܢ݈ܬ݁ܽܘܢ
ܒ݁ܥܳܠܡܳܐ
ܡܶܬ݁ܕ݂ܺܝܢܺܝܢ
ܐܢ݈ܬ݁ܽܘܢ܂</div>
<div type="v" n="21">ܠܳܐ ܠܰܡ
ܬ݁ܶܩܪܽܘܒ݂
ܘܠܳܐ ܬ݁ܶܛܥܰܡ
ܘܠܳܐ
ܬ݁ܶܩܰܦ݂܂</div>
<div type="v" n="22">ܕ݁ܺܐܝܬ݂ܰܝܗܶܝܢ
ܗܳܠܶܝܢ
ܚܫܰܚܬ݂ܳܐ
ܕ݁ܡܶܬ݂ܚܰܒ݁ܠܳܐ
ܘܦ݂ܽܘܩܳܕ݂ܶܐ
ܐܶܢܶܝܢ
ܘܝܽܘܠܦ݁ܳܢܶܐ
ܕ݁ܰܒ݂ܢܰܝܢܳܫܳܐ܂</div>
<div type="v" n="23">ܘܡܶܬ݂ܚܰܙܝܳܢ
ܕ݁ܺܐܝܬ݂
ܒ݁ܗܶܝܢ
ܡܶܠܬ݂ܳܐ
ܕ݁ܚܶܟ݂ܡܬ݂ܳܐ
ܒ݁ܦ݁ܰܪܨܽܘܦ݁
ܡܰܟ݁ܺܝܟ݂ܽܘܬ݂ܳܐ
ܘܕ݂ܶܚܠܰܬ݂
ܐܰܠܳܗܳܐ
ܘܰܕ݂ܠܳܐ
ܚܳܝܣܺܝܢ ܥܰܠ
ܦ݁ܰܓ݂ܪܳܐ ܠܰܘ
ܒ݁ܡܶܕ݁ܶܡ
ܕ݁ܰܡܝܰܩܰܪ
ܐܶܠܳܐ
ܒ݁ܰܐܝܠܶܝܢ
ܕ݁ܰܚܫܰܚܬ݂ܳܐ
ܐܶܢܶܝܢ
ܕ݁ܒ݂ܶܣܪܳܐ܂</div>
</div>
<div type="ch" n="3">
<div type="title" n="title"> ܀ ܕܠܘܬ
ܩܘܠܣܝ̈ܐ ܓܓ </div>
<div type="v" n="1">ܐܶܢ
ܗܳܟ݂ܺܝܠ
ܩܳܡܬ݁ܽܘܢ ܥܰܡ
ܡܫܺܝܚܳܐ
ܕ݁ܰܠܥܶܠ ܒ݁ܥܰܘ
ܐܰܬ݂ܰܪ
ܕ݁ܰܡܫܺܝܚܳܐ
ܝܳܬ݂ܶܒ݂ ܥܰܠ
ܝܰܡܺܝܢܳܐ
ܕ݁ܰܐܠܳܗܳܐ܂</div>
<div type="v" n="2">ܕ݁ܰܠܥܶܠ
ܐܶܬ݂ܪܰܥܰܘ
ܘܠܳܐ
ܕ݁ܒ݂ܰܐܪܥܳܐ܂</div>
<div type="v" n="3">ܡܺܝܬ݁ܬ݁ܽܘܢ
ܠܟ݂ܽܘܢ ܓ݁ܶܝܪ
ܘܚܰܝܰܝܟ݁ܽܘܢ
ܟ݁ܣܶܝܢ ܥܰܡ
ܡܫܺܝܚܳܐ
ܒ݁ܰܐܠܳܗܳܐ܂</div>
<div type="v" n="4">ܘܶܐܡܰܬ݂ܝ
ܕ݁ܰܡܫܺܝܚܳܐ
ܡܶܬ݂ܓ݁ܠܶܐ
ܕ݁ܗܽܘܝܽܘ
ܚܰܝܰܝܢ
ܗܳܝܕ݁ܶܝܢ ܐܳܦ݂
ܐܰܢ݈ܬ݁ܽܘܢ
ܬ݁ܶܬ݂ܓ݁ܠܽܘܢ
ܥܰܡܶܗ
ܒ݁ܫܽܘܒ݂ܚܳܐ܂</div>
<div type="v" n="5">ܐܰܡܺܝܬ݂ܘ
ܗܳܟ݂ܺܝܠ
ܗܰܕ݁ܳܡܰܝܟ݁ܽܘܢ
ܕ݁ܒ݂ܰܐܪܥܳܐ
ܙܳܢܝܽܘܬ݂ܳܐ
ܘܛܰܢܦ݁ܽܘܬ݂ܳܐ
ܘܟ݂ܺܐܒ݂ܶܐ
ܘܪܶܓ݁ܬ݂ܳܐ
ܒ݁ܺܝܫܬ݁ܳܐ
ܘܥܳܠܽܘܒ݂ܽܘܬ݂ܳܐ
ܕ݁ܗܺܝ ܗ݈ܝ
ܕ݁ܶܚܠܰܬ݂
ܦ݁ܬ݂ܰܟ݂ܪܶܐ܂</div>
<div type="v" n="6">ܡܶܛܽܠ
ܗܳܠܶܝܢ ܓ݁ܶܝܪ
ܐܳܬ݂ܶܐ
ܪܽܘܓ݂ܙܶܗ
ܕ݁ܰܐܠܳܗܳܐ ܥܰܠ
ܒ݁ܢܶܝܗ ܕ݁ܠܳܐ
ܡܶܬ݁ܛܦ݁ܺܝܣܳܢܽܘܬ݂ܳܐ܂</div>
<div type="v" n="7">ܘܰܒ݂ܗܳܠܶܝܢ
ܐܳܦ݂
ܐܰܢ݈ܬ݁ܽܘܢ
ܗܰܠܶܟ݂ܬ݁ܽܘܢ
ܡܶܢ ܩܕ݂ܺܝܡ
ܟ݁ܰܕ݂
ܡܶܬ݂ܗܰܦ݁ܟ݂ܺܝܢ
ܗ݈ܘܰܝܬ݁ܽܘܢ
ܒ݁ܗܶܝܢ܂</div>
<div type="v" n="8">ܗܳܫܳܐ
ܕ݁ܶܝܢ ܐܰܢܺܝܚܘ
ܡܶܢܟ݂ܽܘܢ
ܟ݁ܽܠܗܶܝܢ
ܗܳܠܶܝܢ
ܪܽܘܓ݂ܙܳܐ
ܚܶܡܬ݁ܳܐ
ܒ݁ܺܝܫܽܘܬ݂ܳܐ
ܓ݁ܽܘܕ݁ܳܦ݂ܳܐ
ܡܰܡܠ݈ܠܳܐ
ܛܰܢܦ݂ܳܐ܂</div>
<div type="v" n="9">ܘܠܳܐ
ܬ݁ܶܗܘܽܘܢ
ܡܕ݂ܰܓ݁ܠܺܝܢ
ܚܰܕ݂ ܒ݁ܚܰܕ݂
ܐܶܠܳܐ
ܫܽܘܠܚܽܘܗ݈ܝ
ܠܒ݂ܰܪܢܳܫܳܐ
ܥܰܬ݁ܺܝܩܳܐ ܥܰܡ
ܟ݁ܽܠܗܽܘܢ
ܗܽܘܦ݁ܳܟ݂ܰܘܗ݈ܝ܂</div>
<div type="v" n="10">ܘܰܠܒ݂ܰܫܘ
ܚܰܕ݂݈ܬ݂ܳܐ
ܕ݁ܡܶܬ݂ܚܰܕ݁ܰܬ݂
ܒ݁ܺܝܕ݂ܰܥܬ݂ܳܐ
ܒ݁ܰܕ݂ܡܽܘܬ݂ܳܐ
ܕ݁ܒ݂ܳܪܝܶܗ܂</div>
<div type="v" n="11">ܟ݁ܰܪ
ܕ݁ܠܰܝܬ݁
ܝܺܗܽܘܕ݂ܳܝܳܐ
ܘܰܐܪܡܳܝܳܐ
ܘܠܳܐ
ܓ݁ܙܽܘܪܬ݁ܳܐ
ܘܥܽܘܪܠܽܘܬ݂ܳܐ
ܘܠܳܐ ܝܰܘܢܳܝܳܐ
ܘܒ݂ܰܪܒ݁ܪܳܝܳܐ
ܘܠܳܐ ܥܰܒ݂ܕ݁ܳܐ
ܘܒ݂ܰܪܚܺܐܪܶܐ
ܐܶܠܳܐ ܟ݁ܽܠ
ܘܰܒ݂ܟ݂ܽܠܢܳܫ
ܡܫܺܝܚܳܐ ܗ݈ܘ܂</div>
<div type="v" n="12">ܠܒ݂ܰܫܘ
ܗܳܟ݂ܺܝܠ ܐܰܝܟ݂
ܓ݁ܒ݂ܰܝܳܐ
ܕ݁ܰܐܠܳܗܳܐ
ܩܰܕ݁ܺܝܫܶܐ
ܘܚܰܒ݁ܺܝܒ݂ܶܐ
ܪܰܚܡܶܐ
ܘܪܽܘܚܳܦ݂ܳܐ
ܘܒ݂ܰܣܺܝܡܽܘܬ݂ܳܐ
ܘܡܰܟ݁ܺܝܟ݂ܽܘܬ݂
ܪܶܥܝܳܢܳܐ
ܘܢܺܝܚܽܘܬ݂ܳܐ
ܘܢܰܓ݁ܺܝܪܽܘܬ݂
ܪܽܘܚܳܐ܂</div>
<div type="v" n="13">ܘܰܗܘܰܝܬ݁ܽܘܢ
ܡܣܰܝܒ݁ܪܺܝܢ
ܚܰܕ݂ ܠܚܰܕ݂
ܘܫܳܒ݂ܩܺܝܢ
ܚܰܕ݂ ܠܚܰܕ݂
ܘܶܐܢ ܐܺܝܬ݂
ܠܐ݈ܢܳܫ ܥܰܠ
ܚܰܒ݂ܪܶܗ
ܪܽܘܥܳܡܳܐ
ܐܰܝܟ݁ܰܢܳܐ
ܕ݁ܰܡܫܺܝܚܳܐ
ܫܒ݂ܰܩ ܠܟ݂ܽܘܢ
ܗܳܟ݂ܰܢܳܐ ܐܳܦ݂
ܐܰܢ݈ܬ݁ܽܘܢ
ܫܒ݂ܽܘܩܘ܂</div>
<div type="v" n="14">ܘܥܰܡ
ܗܳܠܶܝܢ
ܟ݁ܽܠܗܶܝܢ
ܚܽܘܒ݁ܳܐ
ܕ݁ܗܽܘܝܽܘ
ܚܙܳܩܳܐ
ܕ݁ܰܓ݂ܡܺܝܪܽܘܬ݂ܳܐ܂</div>
<div type="v" n="15">ܘܰܫܠܳܡܶܗ
ܕ݁ܰܡܫܺܝܚܳܐ
ܢܕ݂ܰܒ݁ܰܪ
ܠܶܒ݁ܰܘܳܬ݂ܟ݂ܽܘܢ
ܕ݁ܠܶܗ
ܐܶܬ݂ܩܪܺܝܬ݁ܽܘܢ
ܒ݁ܚܰܕ݂ ܦ݁ܓ݂ܰܪ
ܘܰܗܘܰܝܬ݁ܽܘܢ
ܡܰܘܕ݁ܶܝܢ
ܠܰܡܫܺܝܚܳܐ܂</div>
<div type="v" n="16">ܕ݁ܡܶܠܬ݂ܶܗ
ܬ݁ܶܥܡܰܪ
ܒ݁ܟ݂ܽܘܢ
ܥܰܬ݁ܺܝܪܳܐܝܺܬ݂
ܒ݁ܟ݂ܽܠ
ܚܶܟ݂ܡܳܐ
ܘܰܗܘܰܝܬ݁ܽܘܢ
ܡܰܠܦ݂ܺܝܢ
ܘܪܳܕ݂ܶܝܢ
ܢܰܦ݂ܫܟ݂ܽܘܢ
ܒ݁ܡܰܙܡܽܘܪܶܐ
ܘܰܒ݂ܬ݂ܶܫܒ݁ܚܳܬ݁ܳܐ
ܘܒ݂ܰܙܡܺܝܪܳܬ݂ܳܐ
ܕ݁ܪܽܘܚܳܐ
ܘܰܒ݂ܛܰܝܒ݁ܽܘܬ݂ܳܐ
ܗܘܰܝܬ݁ܽܘܢ
ܙܳܡܪܺܝܢ
ܒ݁ܠܶܒ݁ܰܘܳܬ݂ܟ݂ܽܘܢ
ܠܰܐܠܳܗܳܐ܂</div>
<div type="v" n="17">ܘܟ݂ܽܠ
ܡܶܕ݁ܶܡ
ܕ݁ܣܳܥܪܺܝܢ
ܐܢ݈ܬ݁ܽܘܢ
ܒ݁ܡܶܠܬ݂ܳܐ
ܘܒ݂ܰܥܒ݂ܳܕ݂ܳܐ
ܒ݁ܰܫܡܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ
ܗܘܰܝܬ݁ܽܘܢ
ܥܳܒ݂ܕ݁ܺܝܢ
ܘܰܗܘܰܝܬ݁ܽܘܢ
ܡܰܘܕ݁ܶܝܢ
ܒ݁ܺܐܝܕ݂ܶܗ
ܠܰܐܠܳܗܳܐ
ܐܰܒ݂ܳܐ܂</div>
<div type="v" n="18">ܢܶܫܶܐ
ܐܶܫܬ݁ܰܥܒ݁ܰܕ݂ܶܝܢ
ܠܒ݂ܰܥܠܰܝܟ݁ܶܝܢ
ܐܰܝܟ݂
ܕ݁ܙܳܕ݂ܶܩ
ܒ݁ܰܡܫܺܝܚܳܐ܂</div>
<div type="v" n="19">ܓ݁ܰܒ݂ܪܶܐ
ܐܰܚܶܒ݂ܘ
ܢܶܫܰܝܟ݁ܽܘܢ
ܘܠܳܐ ܬ݁ܶܗܘܽܘܢ
ܡܰܪܺܝܪܺܝܢ
ܥܠܰܝܗܶܝܢ܂</div>
<div type="v" n="20">ܒ݁ܢܰܝܳܐ
ܐܶܫܬ݁ܰܡ݈ܥܘ
ܠܰܐܒ݂ܳܗܰܝܟ݁ܽܘܢ
ܒ݁ܟ݂ܽܠܡܶܕ݁ܶܡ
ܗܳܟ݂ܰܢܳܐ
ܓ݁ܶܝܪ ܫܰܦ݁ܺܝܪ
ܩܕ݂ܳܡ ܡܳܪܰܢ܂</div>
<div type="v" n="21">ܐܰܒ݂ܳܗܶܐ
ܠܳܐ
ܬ݁ܰܪܓ݁ܙܽܘܢ
ܒ݁ܢܰܝܟ݁ܽܘܢ
ܕ݁ܠܳܐ
ܢܶܬ݁ܬ݁ܥܺܝܩܽܘܢ܂</div>
<div type="v" n="22">ܥܰܒ݂ܕ݁ܶܐ
ܐܶܫܬ݁ܰܡ݈ܥܘ
ܒ݁ܟ݂ܽܠܡܶܕ݁ܶܡ
ܠܡܳܪܰܝܟ݁ܽܘܢ
ܕ݁ܦ݂ܰܓ݂ܪܳܐ
ܠܳܐ ܒ݁ܡܰܚܙܶܐ
ܥܰܝܢܳܐ ܐܰܝܟ݂
ܗܳܢܽܘܢ
ܕ݁ܫܳܦ݂ܪܺܝܢ
ܠܰܒ݂ܢܰܝܢܳܫܳܐ
ܐܶܠܳܐ
ܒ݁ܠܶܒ݁ܳܐ
ܦ݁ܫܺܝܛܳܐ
ܘܰܒ݂ܕ݂ܶܚܠܬ݂ܶܗ
ܕ݁ܡܳܪܝܳܐ܂</div>
<div type="v" n="23">ܘܟ݂ܽܠ
ܕ݁ܥܳܒ݂ܕ݁ܺܝܢ
ܐܢ݈ܬ݁ܽܘܢ ܡܶܢ
ܟ݁ܽܠܳܗ
ܢܰܦ݂ܫܟ݂ܽܘܢ
ܥܒ݂ܶܕ݂ܘ ܐܰܝܟ݂
ܕ݁ܰܠܡܳܪܰܢ
ܘܠܳܐ ܐܰܝܟ݂
ܕ݁ܠܰܒ݂ܢܰܝܢܳܫܳܐ܂</div>
<div type="v" n="24">ܘܕ݂ܰܥܘ
ܕ݁ܡܶܢ ܡܳܪܰܢ
ܡܩܰܒ݁ܠܺܝܬ݁ܽܘܢ
ܦ݁ܽܘܪܥܳܢܳܐ
ܒ݁ܝܳܪܬ݁ܽܘܬ݂ܳܐ
ܠܡܳܪܝܳܐ ܓ݁ܶܝܪ
ܡܫܺܝܚܳܐ
ܦ݁ܳܠܚܺܝܬ݁ܽܘܢ܂</div>
<div type="v" n="25">ܡܰܣܟ݁ܠܳܢܳܐ
ܕ݁ܶܝܢ
ܡܶܬ݂ܦ݁ܪܰܥ
ܐܰܝܟ݂ ܡܶܕ݁ܶܡ
ܕ݁ܰܐܣܟ݁ܶܠ
ܘܠܰܝܬ݁ ܡܰܣܰܒ݂
ܒ݁ܰܐܦ݁ܶܐ܂</div>
</div>
<div type="ch" n="4">
<div type="title" n="title"> ܀ ܕܠܘܬ
ܩܘܠܣܝ̈ܐ ܕܕ </div>
<div type="v" n="1">ܡܳܪܰܝܳܐ
ܥܒ݂ܶܕ݂ܘ
ܫܰܘܝܽܘܬ݂ܳܐ
ܘܟ݂ܺܐܢܽܘܬ݂ܳܐ
ܠܘܳܬ݂
ܥܰܒ݂ܕ݁ܰܝܟ݁ܽܘܢ
ܘܰܗܘܰܝܬ݁ܽܘܢ
ܝܳܕ݂ܥܺܝܢ
ܕ݁ܳܐܦ݂ ܠܟ݂ܽܘܢ
ܐܺܝܬ݂ ܗ݈ܽܘ
ܡܳܪܳܐ
ܒ݁ܰܫܡܰܝܳܐ܂</div>
<div type="v" n="2">ܒ݁ܰܨܠܽܘܬ݂ܳܐ
ܐܶܬ݂ܰܐܡ݈ܢܘ
ܘܰܗܘܰܝܬ݁ܽܘܢ
ܥܺܝܪܺܝܢ
ܐܢ݈ܬ݁ܽܘܢ ܒ݁ܳܗ
ܘܡܰܘܕ݁ܶܝܢ܂</div>
<div type="v" n="3">ܘܰܡܨܰܠܶܝܢ
ܐܳܦ݂ ܥܠܰܝܢ
ܕ݁ܰܐܠܳܗܳܐ
ܢܶܦ݂ܬ݁ܰܚ ܠܰܢ
ܬ݁ܰܪܥܳܐ
ܕ݁ܡܶܠܬ݂ܳܐ
ܠܰܡܡܰܠܳܠܽܘ
ܐ݈ܪܳܙܳܐ
ܕ݁ܰܡܫܺܝܚܳܐ
ܕ݁ܡܶܛܽܠܳܬ݂ܶܗ
ܐܰܣܺܝܪ
ܐ݈ܢܳܐ܂</div>
<div type="v" n="4">ܕ݁ܰܐܓ݂ܠܝܶܘܗ݈ܝ
ܘܶܐܡܰܠܠܺܝܘܗ݈ܝ
ܐܰܝܟ݁ܰܢܳܐ
ܕ݁ܘܳܠܶܐ ܠܺܝ܂</div>
<div type="v" n="5">ܒ݁ܚܶܟ݂ܡܬ݂ܳܐ
ܗܰܠܶܟ݂ܘ ܠܘܳܬ݂
ܒ݁ܰܪܳܝܶܐ
ܘܰܙܒ݂ܶܢܘ
ܩܺܐܪܣܟ݂ܽܘܢ܂</div>
<div type="v" n="6">ܘܡܶܠܰܬ݂ܟ݂ܽܘܢ
ܒ݁ܟ݂ܽܠܙܒ݂ܰܢ
ܒ݁ܛܰܝܒ݁ܽܘܬ݂ܳܐ
ܐܰܝܟ݂
ܕ݁ܰܒ݂ܡܶܠܚܳܐ
ܬ݁ܶܗܘܶܐ
ܡܡܰܕ݁ܟ݂ܳܐ
ܘܰܗܘܰܝܬ݁ܽܘܢ
ܝܳܕ݂ܥܺܝܢ
ܠܐ݈ܢܳܫ ܐ݈ܢܳܫ
ܐܰܝܟ݁ܰܢܳܐ
ܘܳܠܶܐ ܠܟ݂ܽܘܢ
ܠܰܡܬ݂ܳܒ݂ܽܘ
ܦ݁ܶܬ݂ܓ݂ܳܡܳܐ܂</div>
<div type="v" n="7">ܡܶܕ݁ܶܡ
ܕ݁ܰܠܘܳܬ݂ܝ
ܕ݁ܶܝܢ
ܢܰܘܕ݁ܰܥܟ݂ܽܘܢ
ܛܽܘܟ݂ܺܝܩܳܘܣ
ܐܰܚܳܐ
ܚܰܒ݁ܺܝܒ݂ܳܐ
ܘܰܡܫܰܡܫܳܢܳܐ
ܡܗܰܝܡܢܳܐ
ܘܰܟ݂ܢܳܬ݂ܰܢ
ܒ݁ܡܳܪܝܳܐ܂</div>
<div type="v" n="8">ܗܳܢܳܐ
ܕ݁ܫܰܕ݁ܪܶܬ݂
ܠܘܳܬ݂ܟ݂ܽܘܢ
ܥܠܶܝܗ ܥܰܠ
ܗܳܕ݂ܶܐ
ܕ݁ܢܶܕ݁ܰܥ ܡܳܐ
ܕ݁ܰܠܘܳܬ݂ܟ݂ܽܘܢ
ܘܰܢܒ݂ܰܝܰܐ
ܠܶܒ݁ܰܘܳܬ݂ܟ݂ܽܘܢ܂</div>
<div type="v" n="9">ܥܰܡ
ܐܳܢܺܣܺܝܡܳܘܣ
ܐܰܚܳܐ
ܡܗܰܝܡܢܳܐ
ܘܚܰܒ݁ܺܝܒ݂ܳܐ
ܗܰܘ
ܕ݁ܺܐܝܬ݂ܰܘܗ݈ܝ
ܡܶܢܟ݂ܽܘܢ
ܗܶܢܽܘܢ
ܢܰܘܕ݁ܥܽܘܢܳܟ݂ܽܘܢ
ܡܶܕ݁ܶܡ
ܕ݁ܰܠܘܳܬ݂ܰܢ܂</div>
<div type="v" n="10">ܫܳܐܶܠ
ܒ݁ܰܫܠܳܡܟ݂ܽܘܢ
ܐܰܪܺܣܛܰܪܟ݂ܳܘܣ
ܫܰܒ݂ܝܳܐ
ܕ݁ܥܰܡܝ
ܘܡܰܪܩܳܘܣ ܒ݁ܰܪ
ܕ݁ܳܕ݂ܶܗ
ܕ݁ܒ݂ܰܪܢܰܒ݂ܰܐ
ܗܰܘ
ܕ݁ܶܐܬ݂ܦ݁ܰܩܰܕ݁ܬ݁ܽܘܢ
ܥܠܰܘܗ݈ܝ ܕ݁ܶܐܢ
ܐܳܬ݂ܶܐ
ܠܘܳܬ݂ܟ݂ܽܘܢ
ܬ݁ܩܰܒ݁ܠܽܘܢܳܝܗ݈ܝ܂</div>
<div type="v" n="11">ܘܝܶܫܽܘܥ
ܗܰܘ
ܕ݁ܡܶܬ݂ܩܪܶܐ
ܝܽܘܣܛܳܘܣ
ܗܳܠܶܝܢ
ܕ݁ܺܐܝܬ݂ܰܝܗܽܘܢ
ܡܶܢ
ܓ݁ܙܽܘܪܬ݁ܳܐ
ܘܗܶܢܽܘܢ
ܒ݁ܰܠܚܽܘܕ݂
ܥܰܕ݂ܪܽܘܢܝ
ܒ݁ܡܰܠܟ݁ܽܘܬ݂ܶܗ
ܕ݁ܰܐܠܳܗܳܐ
ܘܗܶܢܽܘܢ ܗܘܰܘ
ܠܺܝ
ܒ݁ܽܘܝܳܐܳܐ܂</div>
<div type="v" n="12">ܫܳܐܶܠ
ܒ݁ܰܫܠܳܡܟ݂ܽܘܢ
ܐܶܦ݁ܰܦ݂ܪܰܐ
ܗܰܘ
ܕ݁ܡܶܢܟ݂ܽܘܢ
ܥܰܒ݂ܕ݁ܳܐ
ܕ݁ܰܡܫܺܝܚܳܐ
ܟ݁ܰܕ݂
ܒ݁ܟ݂ܽܠܙܒ݂ܰܢ
ܥܳܡܶܠ
ܚܠܳܦ݂ܰܝܟ݁ܽܘܢ
ܒ݁ܰܨܠܽܘܬ݂ܳܐ
ܕ݁ܰܬ݂ܩܽܘܡܽܘܢ
ܓ݁ܡܺܝܪܶܐ
ܘܰܡܫܰܡܠܰܝܳܐ
ܒ݁ܟ݂ܽܠܶܗ
ܨܶܒ݂ܝܳܢܶܗ
ܕ݁ܰܐܠܳܗܳܐ܂</div>
<div type="v" n="13">ܣܳܗܶܕ݂
ܐ݈ܢܳܐ ܓ݁ܶܝܪ
ܥܠܰܘܗ݈ܝ
ܕ݁ܰܛܢܳܢܳܐ
ܣܰܓ݁ܺܝܳܐܐ
ܐܺܝܬ݂ ܠܶܗ
ܚܠܳܦ݂ܰܝܟ݁ܽܘܢ
ܘܰܚܠܳܦ݂
ܗܳܢܽܘܢ
ܕ݁ܰܒ݂ܠܰܕ݂ܺܝܩܺܝܰܐ
ܘܰܕ݂ܒ݂ܺܐܝܪܰܦ݁ܳܘܠܺܝܣ܂</div>
<div type="v" n="14">ܫܳܐܶܠ
ܒ݁ܰܫܠܳܡܟ݂ܽܘܢ
ܠܽܘܩܳܐ ܐܳܣܝܳܐ
ܚܰܒ݁ܺܝܒ݂ܰܢ
ܘܕ݂ܺܡܰܐ܂</div>
<div type="v" n="15">ܫܰܐܠܘ
ܒ݁ܰܫܠܳܡܳܐ
ܕ݁ܰܐܚܶܐ
ܕ݁ܰܒ݂ܠܰܕ݂ܺܝܩܺܝܰܐ
ܘܰܕ݂ܢܽܘܡܦ݂ܺܐ
ܘܰܕ݂ܥܺܕ݈݁ܬ݁ܳܐ
ܕ݁ܰܒ݂ܒ݂ܰܝܬ݁ܶܗ܂</div>
<div type="v" n="16">ܘܡܳܐ
ܕ݁ܶܐܬ݂ܩܰܪܝܰܬ݂
ܐܶܓ݁ܰܪܬ݁ܳܐ
ܗܳܕ݂ܶܐ
ܠܘܳܬ݂ܟ݂ܽܘܢ
ܥܒ݂ܶܕ݂ܘ
ܕ݁ܳܐܦ݂
ܒ݁ܥܺܕ݈݁ܬ݁ܳܐ
ܕ݁ܠܰܕ݂ܺܝܩܳܝܶܐ
ܬ݁ܶܬ݂ܩܪܶܐ
ܘܗܳܝ
ܕ݁ܶܐܬ݂ܟ݁ܰܬ݂ܒ݁ܰܬ݂
ܡܶܢ
ܠܰܕ݂ܺܝܩܺܝܰܐ
ܩܪܰܐܽܘܗ
ܐܰܢ݈ܬ݁ܽܘܢ܂</div>
<div type="v" n="17">ܘܶܐܡܰܪܘ
ܠܰܐܪܟ݂ܺܝܦ݁ܳܘܣ
ܕ݁ܶܐܙܕ݁ܰܗ݈ܪ
ܒ݁ܬ݂ܶܫܡܶܫܬ݁ܳܐ
ܗܳܝ
ܕ݁ܩܰܒ݁ܶܠܬ݁
ܒ݁ܡܳܪܰܢ
ܕ݁ܬ݂ܶܗܘܶܐ
ܡܫܰܡܠܶܐ ܠܳܗ܂</div>
<div type="v" n="18">ܫܠܳܡܳܐ
ܗܳܢܳܐ
ܒ݁ܺܐܝܕ݂ܳܐ
ܕ݁ܺܝܠܝ
ܕ݁ܦ݁ܰܘܠܳܘܣ
ܗܘܰܝܬ݁ܽܘܢ
ܥܳܗܕ݁ܺܝܢ
ܠܰܐܣܽܘܪܰܝ
ܛܰܝܒ݁ܽܘܬ݂ܳܐ
ܥܰܡܟ݂ܽܘܢ
ܐܰܡܺܝܢ܂</div>
</div>
</div>
<div type="bk" n="1Th">
<div type="ch" n="1">
<div type="title" n="title"> ܀
ܕܬܣܠܘܢܝ̈ܩܝܐ
ܩܕܡܝܬܐ ܐܐ </div>
<div type="v" n="1">ܦ݁ܰܘܠܳܘܣ
ܘܣܺܠܘܰܢܳܘܣ
ܘܛܺܝܡܳܬ݂ܶܐܳܣ
ܠܥܺܕ݈݁ܬ݁ܳܐ
ܕ݁ܬ݂ܶܣܰܠܳܘܢܺܝܩܳܝܶܐ
ܕ݁ܒ݂ܰܐܠܳܗܳܐ
ܐܰܒ݂ܳܐ
ܘܰܒ݂ܡܳܪܰܢ
ܝܶܫܽܘܥ
ܡܫܺܝܚܳܐ
ܛܰܝܒ݁ܽܘܬ݂ܳܐ
ܥܰܡܟ݂ܽܘܢ
ܘܰܫܠܳܡܳܐ܂</div>
<div type="v" n="2">ܡܰܘܕ݁ܶܝܢܰܢ
ܠܰܐܠܳܗܳܐ
ܒ݁ܟ݂ܽܠܙܒ݂ܰܢ
ܥܰܠ ܟ݁ܽܠܟ݂ܽܘܢ
ܘܡܶܬ݁ܕ݁ܰܟ݂ܪܺܝܢܰܢ
ܠܟ݂ܽܘܢ
ܒ݁ܰܨܠܰܘܳܬ݂ܰܢ
ܐܰܡܺܝܢܳܐܝܺܬ݂܂</div>
<div type="v" n="3">ܘܥܳܗܕ݁ܺܝܢܰܢ
ܩܕ݂ܳܡ ܐܰܠܳܗܳܐ
ܐܰܒ݂ܳܐ
ܥܒ݂ܳܕ݂ܶܐ
ܕ݁ܗܰܝܡܳܢܽܘܬ݂ܟ݂ܽܘܢ
ܘܥܰܡܠܳܐ
ܕ݁ܚܽܘܒ݁ܟ݂ܽܘܢ
ܘܰܡܣܰܝܒ݁ܪܳܢܽܘܬ݂ܳܐ
ܕ݁ܣܰܒ݂ܪܟ݂ܽܘܢ
ܕ݁ܰܒ݂ܡܳܪܰܢ
ܝܶܫܽܘܥ
ܡܫܺܝܚܳܐ܂</div>
<div type="v" n="4">ܝܳܕ݂ܥܺܝܢܰܢ
ܓ݁ܶܝܪ
ܓ݁ܰܒ݂ܝܽܘܬ݂ܟ݂ܽܘܢ
ܐܰܚܰܝ
ܚܰܒ݁ܺܝܒ݂ܰܘܗ݈ܝ
ܕ݁ܰܐܠܳܗܳܐ܂</div>
<div type="v" n="5">ܡܶܛܽܠ
ܕ݁ܰܡܣܰܒ݁ܪܳܢܽܘܬ݂ܰܢ
ܠܳܐ ܗ݈ܘܳܐ
ܒ݁ܡܶܠܶܐ
ܒ݁ܰܠܚܽܘܕ݂
ܗܘܳܬ݂
ܠܘܳܬ݂ܟ݂ܽܘܢ
ܐܶܠܳܐ ܐܳܦ݂
ܒ݁ܚܰܝܠܳܐ
ܘܰܒ݂ܪܽܘܚܳܐ
ܕ݁ܩܽܘܕ݂ܫܳܐ
ܘܒ݂ܰܦ݁ܝܳܣܳܐ
ܫܰܪܺܝܪܳܐ ܐܳܦ݂
ܐܰܢ݈ܬ݁ܽܘܢ
ܝܳܕ݂ܥܺܝܢ
ܐܢ݈ܬ݁ܽܘܢ
ܐܰܝܟ݁ܰܢܳܐ
ܗܘܰܝܢ
ܒ݁ܰܝܢܳܬ݂ܟ݂ܽܘܢ
ܡܶܛܽܠܳܬ݂ܟ݂ܽܘܢ܂</div>
<div type="v" n="6">ܘܰܐܢ݈ܬ݁ܽܘܢ
ܒ݁ܰܢ
ܐܶܬ݁ܕ݁ܰܡܺܝܬ݁ܽܘܢ
ܘܰܒ݂ܡܳܪܰܢ
ܕ݁ܩܰܒ݁ܶܠܬ݁ܽܘܢ
ܡܶܠܬ݂ܳܐ
ܒ݁ܽܐܘܠܨܳܢܳܐ
ܪܰܒ݁ܳܐ
ܘܰܒ݂ܚܰܕ݂ܽܘܬ݂ܳܐ
ܕ݁ܪܽܘܚܳܐ
ܕ݁ܩܽܘܕ݂ܫܳܐ܂</div>
<div type="v" n="7">ܘܰܗܘܰܝܬ݁ܽܘܢ
ܕ݁ܡܽܘܬ݂ܳܐ
ܠܟ݂ܽܠܗܽܘܢ
ܡܗܰܝܡܢܶܐ
ܕ݁ܺܐܝܬ݂
ܒ݁ܡܰܩܶܕ݂ܘܳܢܺܝܰܐ
ܘܒ݂ܰܐܟ݂ܰܐܺܝܰܐ܂</div>
<div type="v" n="8">ܡܶܢܟ݂ܽܘܢ
ܓ݁ܶܝܪ
ܐܶܫܬ݁ܰܡܥܰܬ݂
ܡܶܠܬ݂ܶܗ
ܕ݁ܡܳܪܰܢ ܠܳܐ
ܒ݁ܰܠܚܽܘܕ݂
ܒ݁ܡܰܩܶܕ݂ܘܳܢܺܝܰܐ
ܘܒ݂ܰܐܟ݂ܰܐܺܝܰܐ
ܐܶܠܳܐ ܒ݁ܟ݂ܽܠ
ܐܰܬ݂ܰܪ
ܗܰܝܡܳܢܽܘܬ݂ܟ݂ܽܘܢ
ܕ݁ܒ݂ܰܐܠܳܗܳܐ
ܐܶܫܬ݁ܰܡܥܰܬ݂
ܐܰܝܟ݁ܰܢܳܐ
ܕ݁ܠܳܐ
ܢܶܣܬ݁ܢܶܩ
ܕ݁ܢܺܐܡܰܪ
ܥܠܰܝܟ݁ܽܘܢ
ܡܶܕ݁ܶܡ܂</div>
<div type="v" n="9">ܗܶܢܽܘܢ
ܓ݁ܶܝܪ
ܡܶܫܬ݁ܰܥܶܝܢ
ܐܰܝܢܳܐ
ܡܰܥܠܳܢܳܐ ܗܘܳܐ
ܠܰܢ
ܠܘܳܬ݂ܟ݂ܽܘܢ
ܘܰܐܝܟ݁ܰܢܳܐ
ܐܶܬ݂ܦ݁ܢܺܝܬ݁ܽܘܢ
ܠܘܳܬ݂ ܐܰܠܳܗܳܐ
ܡܶܢ ܕ݁ܶܚܠܰܬ݂
ܦ݁ܬ݂ܰܟ݂ܪܶܐ
ܕ݁ܬ݂ܶܦ݂ܠܚܽܘܢ
ܠܰܐܠܳܗܳܐ
ܚܰܝܳܐ
ܘܫܰܪܺܝܪܳܐ܂</div>
<div type="v" n="10">ܟ݁ܰܕ݂
ܡܣܰܟ݁ܶܝܬ݁ܽܘܢ
ܠܰܒ݂ܪܶܗ ܡܶܢ
ܫܡܰܝܳܐ
ܠܝܶܫܽܘܥ ܗܰܘ
ܕ݁ܰܐܩܺܝܡ ܡܶܢ
ܒ݁ܶܝܬ݂
ܡܺܝܬ݂ܶܐ ܕ݁ܗܽܘ
ܡܦ݂ܰܨܶܐ ܠܰܢ
ܡܶܢ ܪܽܘܓ݂ܙܳܐ
ܕ݁ܳܐܬ݂ܶܐ܂</div>
</div>
<div type="ch" n="2">
<div type="title" n="title"> ܀
ܕܬܣܠܘܢܝ̈ܩܝܐ
ܩܕܡܝܬܐ ܒܒ </div>
<div type="v" n="1">ܘܰܐܢ݈ܬ݁ܽܘܢ
ܝܳܕ݂ܥܺܝܢ
ܐܢ݈ܬ݁ܽܘܢ
ܐܰܚܰܝ
ܕ݁ܡܰܥܠܳܢܰܢ
ܕ݁ܰܠܘܳܬ݂ܟ݂ܽܘܢ
ܠܳܐ ܗ݈ܘܳܐ
ܣܪܺܝܩܳܐܝܺܬ݂
ܗܘܳܐ܂</div>
<div type="v" n="2">ܐܶܠܳܐ
ܠܽܘܩܕ݂ܰܡ
ܚܰܫܢܰܢ
ܘܶܐܨܛܰܥܰܪܢܰܢ
ܐܰܝܟ݂
ܕ݁ܝܳܕ݂ܥܺܝܬ݁ܽܘܢ
ܒ݁ܦ݂ܺܝܠܺܝܦ݁ܳܘܣ
ܘܗܳܝܕ݁ܶܝܢ
ܒ݁ܰܐܓ݂ܽܘܢܳܐ
ܪܰܒ݁ܳܐ ܡܰܠܶܠܢ
ܥܰܡܟ݂ܽܘܢ
ܒ݁ܦ݁ܰܪܶܗ݈ܣܺܝܰܐ
ܕ݁ܰܐܠܳܗܰܢ
ܣܒ݂ܰܪܬ݂ܶܗ
ܕ݁ܰܡܫܺܝܚܳܐ܂</div>
<div type="v" n="3">ܒ݁ܽܘܝܳܐܰܢ
ܓ݁ܶܝܪ ܠܳܐ
ܗ݈ܘܳܐ ܡܶܢ
ܛܳܥܝܽܘܬ݂ܳܐ
ܐܳܦ݂ܠܳܐ ܡܶܢ
ܛܰܢܦ݂ܽܘܬ݂ܳܐ
ܐܳܦ݂ܠܳܐ
ܒ݁ܢܶܟ݂ܠܳܐ܂</div>
<div type="v" n="4">ܐܶܠܳܐ
ܐܰܝܟ݂ ܡܳܐ
ܕ݁ܰܒ݂ܩܶܝܢܰܢ
ܠܰܐܠܳܗܳܐ
ܕ݁ܬ݂ܶܬ݂ܗܰܝܡܰܢ
ܣܒ݂ܰܪܬ݂ܶܗ
ܗܳܟ݂ܰܢܳܐ
ܡܡܰܠܠܺܝܢܰܢ
ܠܳܐ ܐܰܝܟ݂
ܕ݁ܠܰܒ݂ܢܰܝ
ܐ݈ܢܳܫܳܐ
ܢܶܫܦ݁ܰܪ ܐܶܠܳܐ
ܠܰܐܠܳܗܳܐ ܗܰܘ
ܕ݁ܒ݂ܳܩܶܐ
ܠܶܒ݁ܰܘܳܬ݂ܰܢ܂</div>
<div type="v" n="5">ܐܳܦ݂ܠܳܐ
ܓ݁ܶܝܪ
ܡܶܡܬ݂ܽܘܡ
ܐܶܬ݂ܚܰܫܰܚܢ
ܒ݁ܡܰܡܠ݈ܠܳܐ
ܫܰܕ݁ܳܠܳܐ
ܐܰܝܟ݂
ܕ݁ܝܳܕ݂ܥܺܝܢ
ܐܢ݈ܬ݁ܽܘܢ ܘܠܳܐ
ܒ݁ܥܶܠܬ݂ܳܐ
ܕ݁ܝܰܥܢܽܘܬ݂ܳܐ
ܐܰܠܳܗܳܐ
ܣܳܗܶܕ݂܂</div>
<div type="v" n="6">ܘܠܳܐ
ܒ݁ܥܰܝܢ
ܫܽܘܒ݂ܚܳܐ ܡܶܢ
ܒ݁ܢܰܝܢܳܫܳܐ
ܠܳܐ ܡܶܢܟ݂ܽܘܢ
ܘܠܳܐ ܡܶܢ
ܐ݈ܚܪܳܢܶܐ
ܟ݁ܰܕ݂
ܡܶܫܟ݁ܚܺܝܢ
ܗ݈ܘܰܝܢ
ܝܰܩܺܝܪܶܐ
ܠܡܶܗܘܳܐ ܐܰܝܟ݂
ܫܠܺܝܚܶܐ
ܕ݁ܰܡܫܺܝܚܳܐ܂</div>
<div type="v" n="7">ܐܶܠܳܐ
ܗܘܰܝܢ
ܒ݁ܰܝܢܳܬ݂ܟ݂ܽܘܢ
ܡܰܟ݁ܺܝܟ݂ܶܐ
ܘܰܐܝܟ݂
ܡܪܰܒ݁ܝܳܢܺܝܬ݂ܳܐ
ܕ݁ܰܡܚܰܒ݁ܒ݂ܳܐ
ܒ݁ܢܶܝܗ܂</div>
<div type="v" n="8">ܗܳܟ݂ܰܢܳܐ
ܐܳܦ݂ ܚܢܰܢ
ܡܚܰܒ݁ܒ݂ܺܝܢܰܢ
ܘܰܡܣܰܘܚܺܝܢܰܢ
ܠܡܶܬ݁ܰܠ
ܠܟ݂ܽܘܢ ܠܳܐ
ܒ݁ܰܠܚܽܘܕ݂
ܣܒ݂ܰܪܬ݂ܶܗ
ܕ݁ܰܐܠܳܗܳܐ
ܐܶܠܳܐ ܐܳܦ݂
ܢܰܦ݂ܫܰܢ ܡܶܛܽܠ
ܕ݁ܚܰܒ݁ܺܝܒ݂ܰܝܢ
ܐܢ݈ܬ݁ܽܘܢ܂</div>
<div type="v" n="9">ܥܳܗܕ݁ܺܝܢ
ܐܢ݈ܬ݁ܽܘܢ
ܓ݁ܶܝܪ ܐܰܚܰܝܢ
ܕ݁ܠܳܐܶܝܢ
ܗ݈ܘܰܝܢ
ܘܥܳܡܠܺܝܢ
ܒ݁ܰܥܒ݂ܳܕ݂
ܐܺܝܕ݂ܰܝܢ
ܒ݁ܠܺܠܝܳܐ
ܘܒ݂ܺܐܝܡܳܡܳܐ
ܕ݁ܥܰܠ ܚܰܕ݂
ܡܶܢܟ݂ܽܘܢ ܠܳܐ
ܢܺܐܩܰܪ܂</div>
<div type="v" n="10">ܐܰܢ݈ܬ݁ܽܘܢ
ܣܳܗܕ݁ܺܝܢ
ܘܰܐܠܳܗܳܐ
ܐܰܝܟ݁ܰܢܳܐ
ܐܰܟ݂ܪܶܙܢ
ܠܟ݂ܽܘܢ
ܣܒ݂ܰܪܬ݂ܶܗ
ܕ݁ܰܐܠܳܗܳܐ
ܕ݁ܰܟ݂ܝܳܐܝܺܬ݂
ܘܟ݂ܺܐܢܳܐܺܝܬ݂
ܘܰܕ݂ܠܳܐ
ܪܶܫܝܳܢ ܗܘܰܝܢ
ܠܘܳܬ݂
ܟ݁ܽܠܗܽܘܢ
ܡܗܰܝܡܢܶܐ܂</div>
<div type="v" n="11">ܐܰܝܟ݁ܰܢܳܐ
ܕ݁ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܡܶܢ ܚܰܕ݂
ܚܰܕ݂ ܡܶܢܟ݂ܽܘܢ
ܐܰܝܟ݂ ܐܰܒ݂ܳܐ
ܡܶܢ ܒ݁ܢܰܘܗ݈ܝ
ܒ݁ܳܥܶܝܢ
ܗ݈ܘܰܝܢ
ܘܡܳܠܶܝܢ
ܗ݈ܘܰܝܢ
ܒ݁ܠܶܒ݁ܟ݂ܽܘܢ
ܘܰܡܣܰܗܕ݂ܺܝܢܰܢ
ܠܟ݂ܽܘܢ܂</div>
<div type="v" n="12">ܕ݁ܰܬ݂ܗܰܠܟ݂ܽܘܢ
ܐܰܝܟ݂ ܕ݁ܝܳܐܶܐ
ܠܰܐܠܳܗܳܐ ܗܰܘ
ܕ݁ܰܩܪܳܟ݂ܽܘܢ
ܠܡܰܠܟ݁ܽܘܬ݂ܶܗ
ܘܰܠܫܽܘܒ݂ܚܶܗ܂</div>
<div type="v" n="13">ܡܶܛܽܠ
ܗܳܢܳܐ ܐܳܦ݂
ܚܢܰܢ
ܡܰܘܕ݁ܶܝܢܰܢ
ܐܰܡܺܝܢܳܐܝܺܬ݂
ܠܰܐܠܳܗܳܐ
ܕ݁ܡܶܠܬ݂ܳܐ
ܕ݁ܰܐܠܳܗܳܐ
ܕ݁ܩܰܒ݁ܶܠܬ݁ܽܘܢ
ܡܶܢܰܢ ܠܳܐ
ܗ݈ܘܳܐ ܐܰܝܟ݂
ܡܶܠܬ݂ܳܐ
ܕ݁ܰܒ݂ܢܰܝܢܳܫܳܐ
ܩܰܒ݁ܶܠܬ݁ܽܘܢܳܗ
ܐܶܠܳܐ
ܐܰܝܟ݁ܰܢܳܐ
ܕ݁ܺܐܝܬ݂ܶܝܗ
ܫܰܪܺܝܪܳܐܝܺܬ݂
ܡܶܠܬ݂ܳܐ
ܕ݁ܰܐܠܳܗܳܐ
ܘܗܺܝ
ܒ݁ܰܥܒ݂ܳܕ݂ܳܐ
ܡܶܣܬ݁ܰܥܪܳܐ
ܒ݁ܟ݂ܽܘܢ
ܒ݁ܰܐܝܠܶܝܢ
ܕ݁ܰܡܗܰܝܡܢܺܝܢ܂</div>
<div type="v" n="14">ܐܰܢ݈ܬ݁ܽܘܢ
ܕ݁ܶܝܢ ܐܰܚܰܝ
ܐܶܬ݁ܕ݁ܰܡܺܝܬ݁ܽܘܢ
ܠܥܺܕ݂ܳܬ݂ܳܐ
ܕ݁ܰܐܠܳܗܳܐ
ܕ݁ܒ݂ܺܝܗܽܘܕ݂
ܗܳܠܶܝܢ
ܕ݁ܰܒ݂ܝܶܫܽܘܥ
ܡܫܺܝܚܳܐ
ܕ݁ܗܳܟ݂ܰܢ
ܣܰܝܒ݁ܰܪܬ݁ܽܘܢ
ܐܳܦ݂
ܐܰܢ݈ܬ݁ܽܘܢ ܡܶܢ
ܒ݁ܢܰܝ
ܫܰܪܒ݁ܰܬ݂ܟ݂ܽܘܢ
ܐܰܝܟ݁ܰܢܳܐ
ܕ݁ܳܐܦ݂ ܗܶܢܽܘܢ
ܡܶܢ
ܝܺܗܽܘܕ݂ܳܝܶܐ܂</div>
<div type="v" n="15">ܗܳܢܽܘܢ
ܕ݁ܰܠܡܳܪܰܢ
ܝܶܫܽܘܥ
ܡܫܺܝܚܳܐ ܩܛܰܠܘ
ܘܠܰܢܒ݂ܺܝܶܐ
ܕ݁ܡܶܢܗܽܘܢ
ܘܠܰܢ ܪܕ݂ܰܦ݂ܘ
ܘܠܰܐܠܳܗܳܐ ܠܳܐ
ܫܳܦ݂ܪܺܝܢ
ܘܰܥܒ݂ܺܝܕ݂ܺܝܢ
ܣܰܩܽܘܒ݂ܠܳܐ
ܠܟ݂ܽܠܗܽܘܢ
ܒ݁ܢܰܝ
ܐ݈ܢܳܫܳܐ܂</div>
<div type="v" n="16">ܕ݁ܟ݂ܳܠܶܝܢ
ܠܰܢ ܕ݁ܰܢܡܰܠܶܠ
ܥܰܡ ܥܰܡ݈ܡܶܐ
ܕ݁ܢܺܚܽܘܢ
ܠܰܡܫܰܠܳܡܽܘ
ܚܛܳܗܰܝܗܽܘܢ
ܒ݁ܟ݂ܽܠܙܒ݂ܰܢ
ܡܰܛܺܝ ܕ݁ܶܝܢ
ܥܠܰܝܗܽܘܢ
ܪܽܘܓ݂ܙܳܐ
ܥܕ݂ܰܡܳܐ
ܠܚܰܪܬ݂ܳܐ܂</div>
<div type="v" n="17">ܚܢܰܢ
ܕ݁ܶܝܢ ܐܰܚܰܝܢ
ܗܘܰܝܢ ܝܰܬ݂ܡܶܐ
ܡܶܢܟ݂ܽܘܢ
ܙܰܒ݂ܢܳܐ
ܕ݁ܫܳܥܬ݂ܳܐ
ܒ݁ܰܐܦ݁ܰܝܢ
ܘܠܳܐ ܒ݁ܠܶܒ݁ܰܢ
ܘܝܰܬ݁ܺܝܪܳܐܝܺܬ݂
ܐܶܬ݂ܚܰܦ݁ܰܛܢ
ܠܡܶܚܙܳܐ
ܐܰܦ݁ܰܝܟ݁ܽܘܢ
ܒ݁ܚܽܘܒ݁ܳܐ
ܣܰܓ݁ܺܝܳܐܐ܂</div>
<div type="v" n="18">ܘܰܨܒ݂ܰܝܢ
ܕ݁ܢܺܐܬ݂ܶܐ
ܠܘܳܬ݂ܟ݂ܽܘܢ
ܐܶܢܳܐ
ܦ݁ܰܘܠܳܘܣ
ܚܕ݂ܳܐ ܙܒ݂ܰܢ
ܘܬ݂ܰܪܬ݁ܶܝܢ
ܘܥܰܘܟ݂ܰܢܝ
ܣܳܛܳܢܳܐ܂</div>
<div type="v" n="19">ܐܰܝܢܰܘ
ܓ݁ܶܝܪ ܣܰܒ݂ܪܰܢ
ܘܚܰܕ݂ܽܘܬ݂ܰܢ
ܘܰܟ݂ܠܺܝܠܳܐ
ܕ݁ܫܽܘܒ݂ܗܳܪܰܢ
ܐܶܠܳܐ ܐܶܢ
ܐܰܢ݈ܬ݁ܽܘܢ
ܩܕ݂ܳܡ ܡܳܪܰܢ
ܝܶܫܽܘܥ
ܒ݁ܡܶܐܬ݂ܺܝܬ݂ܶܗ܂</div>
<div type="v" n="20">ܐܰܢ݈ܬ݁ܽܘܢ
ܐܶܢܽܘܢ ܓ݁ܶܝܪ
ܬ݁ܶܫܒ݁ܽܘܚܬ݁ܰܢ
ܘܚܰܕ݂ܽܘܬ݂ܰܢ܂</div>
</div>
<div type="ch" n="3">
<div type="title" n="title"> ܀
ܕܬܣܠܘܢܝ̈ܩܝܐ
ܩܕܡܝܬܐ ܓܓ </div>
<div type="v" n="1">ܘܡܶܛܽܠ
ܕ݁ܠܳܐ ܚܰܡܣܶܢܢ
ܨܒ݂ܰܝܢ
ܠܰܡܦ݂ܳܫ
ܒ݁ܰܐܬ݂ܺܢܶܘܣ
ܒ݁ܰܠܚܽܘܕ݂ܰܝܢ܂</div>
<div type="v" n="2">ܘܰܢܫܰܕ݁ܰܪ
ܠܘܳܬ݂ܟ݂ܽܘܢ
ܠܛܺܝܡܳܬ݂ܶܐܳܘܣ
ܐܰܚܽܘܢ
ܘܰܡܫܰܡܫܳܢܳܐ
ܕ݁ܰܐܠܳܗܳܐ
ܘܰܡܥܰܕ݁ܪܳܢܰܢ
ܒ݁ܰܣܒ݂ܰܪܬ݂ܶܗ
ܕ݁ܰܡܫܺܝܚܳܐ
ܕ݁ܰܢܫܰܪܰܪܟ݂ܽܘܢ
ܘܢܶܒ݂ܥܶܐ
ܡܶܢܟ݂ܽܘܢ ܥܰܠ
ܗܰܝܡܳܢܽܘܬ݂ܟ݂ܽܘܢ܂</div>
<div type="v" n="3">ܕ݁ܠܳܐ
ܐ݈ܢܳܫ
ܡܶܢܟ݂ܽܘܢ
ܬ݁ܶܬ݂ܩܰܛܰܥ
ܠܶܗ
ܒ݁ܽܐܘܠܨܳܢܶܐ
ܗܳܠܶܝܢ
ܐܰܢ݈ܬ݁ܽܘܢ
ܓ݁ܶܝܪ
ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܰܠܗܳܕ݂ܶܐ
ܗ݈ܽܘ
ܣܺܝܡܺܝܢܰܢ܂</div>
<div type="v" n="4">ܐܳܦ݂ ܟ݁ܰܕ݂
ܠܘܳܬ݂ܟ݂ܽܘܢ
ܗܘܰܝܢ ܓ݁ܶܝܪ
ܩܰܕ݁ܶܡܢ
ܐܶܡܰܪܢ ܠܟ݂ܽܘܢ
ܕ݁ܰܥܬ݂ܺܝܕ݂ܺܝܢܰܢ
ܠܡܶܬ݂ܶܐܠܳܨܽܘ
ܐܰܝܟ݁ܰܢܳܐ
ܕ݁ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܰܗܘܳܐ܂</div>
<div type="v" n="5">ܡܶܛܽܠ
ܗܳܢܳܐ ܐܳܦ݂
ܐܶܢܳܐ ܠܳܐ
ܚܰܡܣܢܶܬ݂
ܥܕ݂ܰܡܳܐ
ܕ݁ܫܰܕ݁ܪܶܬ݂
ܕ݁ܶܐܕ݁ܰܥ
ܗܰܝܡܳܢܽܘܬ݂ܟ݂ܽܘܢ
ܕ݁ܕ݂ܰܠܡܳܐ
ܢܢܰܣܶܝܟ݂ܽܘܢ
ܡܢܰܣܝܳܢܳܐ
ܘܢܶܗܘܶܐ
ܥܰܡܠܰܢ
ܣܪܺܝܩܳܐ܂</div>
<div type="v" n="6">ܗܳܫܳܐ
ܕ݁ܶܝܢ ܡܶܢ
ܕ݁ܶܐܬ݂ܳܐ
ܠܘܳܬ݂ܰܢ
ܛܺܝܡܳܬ݂ܶܐܳܘܣ
ܡܶܢ
ܨܶܐܕ݂ܰܝܟ݁ܽܘܢ
ܘܣܰܒ݂ܪܰܢ ܥܰܠ
ܗܰܝܡܳܢܽܘܬ݂ܟ݂ܽܘܢ
ܘܥܰܠ
ܚܽܘܒ݁ܟ݂ܽܘܢ
ܘܕ݂ܺܐܝܬ݂
ܠܘܳܬ݂ܟ݂ܽܘܢ
ܥ݈ܽܘܗܕ݁ܳܢܰܢ
ܛܳܒ݂ܳܐ ܒ݁ܟ݂ܽܠ
ܥܶܕ݁ܳܢ
ܘܰܣܘܶܝܢ
ܐܢ݈ܬ݁ܽܘܢ
ܠܡܶܚܙܝܰܢ
ܐܰܝܟ݁ܰܢܳܐ
ܕ݁ܳܐܦ݂ ܚܢܰܢ
ܠܟ݂ܽܘܢ܂</div>
<div type="v" n="7">ܡܶܛܽܠ
ܗܳܢܳܐ
ܐܶܬ݂ܒ݁ܰܝܰܐܢ
ܒ݁ܟ݂ܽܘܢ
ܐܰܚܰܝܢ ܥܰܠ
ܟ݁ܽܠܗܶܝܢ
ܥܳܩܳܬ݂ܰܢ
ܘܽܐܘܠܨܳܢܰܝܢ
ܡܶܛܽܠ
ܗܰܝܡܳܢܽܘܬ݂ܟ݂ܽܘܢ܂</div>
<div type="v" n="8">ܘܗܳܫܳܐ
ܗ݈ܽܘ ܚܰܝܺܝܢܰܢ
ܐܶܢ ܐܰܢ݈ܬ݁ܽܘܢ
ܬ݁ܶܬ݂ܩܰܝܡܽܘܢ
ܒ݁ܡܳܪܰܢ܂</div>
<div type="v" n="9">ܐܰܝܕ݂ܳܐ
ܓ݁ܶܝܪ
ܬ݁ܰܘܕ݁ܺܝܬ݂ܳܐ
ܡܶܫܟ݁ܚܺܝܢܰܢ
ܠܡܶܦ݂ܪܰܥ
ܚܠܳܦ݂ܰܝܟ݁ܽܘܢ
ܠܰܐܠܳܗܳܐ ܥܰܠ
ܟ݁ܽܠ
ܚܰܕ݂ܽܘܬ݂ܳܐ
ܕ݁ܚܳܕ݂ܶܝܢܰܢ
ܡܶܛܽܠܳܬ݂ܟ݂ܽܘܢ܂</div>
<div type="v" n="10">ܐܶܠܳܐ
ܕ݁ܰܩܕ݂ܳܡ
ܐܰܠܳܗܳܐ
ܝܰܬ݁ܺܝܪܳܐܝܺܬ݂
ܢܶܬ݂ܟ݁ܰܫܰܦ݂
ܒ݁ܠܺܠܝܳܐ
ܘܒ݂ܺܐܝܡܳܡܳܐ
ܕ݁ܢܶܚܙܶܐ
ܐܰܦ݁ܰܝܟ݁ܽܘܢ
ܘܢܶܓ݂ܡܽܘܪ ܡܳܐ
ܕ݁ܚܰܣܺܝܪܳܐ
ܗܰܝܡܳܢܽܘܬ݂ܟ݂ܽܘܢ܂</div>
<div type="v" n="11">ܗܽܘ ܕ݁ܶܝܢ
ܐܰܠܳܗܳܐ
ܐܰܒ݂ܽܘܢ
ܘܡܳܪܰܢ ܝܶܫܽܘܥ
ܡܫܺܝܚܳܐ
ܢܶܬ݂ܪܽܘܨ
ܐܽܘܪܚܰܢ
ܠܘܳܬ݂ܟ݂ܽܘܢ܂</div>
<div type="v" n="12">ܘܢܰܣܓ݁ܶܐ
ܘܰܢܝܰܬ݁ܰܪ
ܚܽܘܒ݁ܟ݂ܽܘܢ
ܕ݁ܚܰܕ݂ ܠܘܳܬ݂
ܚܰܕ݂
ܘܕ݂ܰܠܘܳܬ݂
ܟ݁ܽܠܢܳܫ
ܐܰܝܟ݁ܰܢܳܐ
ܕ݁ܰܚܢܰܢ
ܡܰܚܒ݂ܺܝܢܰܢ
ܠܟ݂ܽܘܢ܂</div>
<div type="v" n="13">ܘܰܢܩܰܝܶܡ
ܠܶܒ݁ܰܘܳܬ݂ܟ݂ܽܘܢ
ܕ݁ܠܳܐ ܪܶܫܝܳܢ
ܒ݁ܩܰܕ݁ܺܝܫܽܘܬ݂ܳܐ
ܩܕ݂ܳܡ ܐܰܠܳܗܳܐ
ܐܰܒ݂ܽܘܢ
ܒ݁ܡܶܐܬ݂ܺܝܬ݂ܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ ܕ݁ܥܰܡ
ܟ݁ܽܠܗܽܘܢ
ܩܰܕ݁ܺܝܫܰܘܗ݈ܝ܂</div>
</div>
<div type="ch" n="4">
<div type="title" n="title"> ܀
ܕܬܣܠܘܢܝ̈ܩܝܐ
ܩܕܡܝܬܐ ܕܕ </div>
<div type="v" n="1">ܡܶܟ݁ܺܝܠ
ܐܰܚܰܝ
ܒ݁ܳܥܶܝܢܰܢ
ܡܶܢܟ݂ܽܘܢ
ܘܡܶܬ݂ܟ݁ܰܫܦ݂ܺܝܢܰܢ
ܠܟ݂ܽܘܢ
ܒ݁ܡܳܪܰܢ
ܝܶܫܽܘܥ
ܕ݁ܰܐܝܟ݂
ܕ݁ܩܰܒ݁ܶܠܬ݁ܽܘܢ
ܡܶܢܰܢ ܐܰܝܟ݁ܰܢ
ܘܳܠܶܐ ܠܟ݂ܽܘܢ
ܕ݁ܰܬ݂ܗܰܠܟ݂ܽܘܢ
ܘܬ݂ܶܫܦ݁ܪܽܘܢ
ܠܰܐܠܳܗܳܐ
ܕ݁ܝܰܬ݁ܺܝܪܳܐܝܺܬ݂
ܬ݁ܰܘܣܦ݂ܽܘܢ܂</div>
<div type="v" n="2">ܝܳܕ݂ܥܺܝܢ
ܐܢ݈ܬ݁ܽܘܢ
ܓ݁ܶܝܪ ܐܰܝܠܶܝܢ
ܦ݁ܽܘܩܕ݁ܳܢܶܐ
ܝܰܗ݈ܒ݂ܢ
ܠܟ݂ܽܘܢ
ܒ݁ܡܳܪܰܢ
ܝܶܫܽܘܥ܂</div>
<div type="v" n="3">ܗܳܢܰܘ
ܓ݁ܶܝܪ
ܨܶܒ݂ܝܳܢܶܗ
ܕ݁ܰܐܠܳܗܳܐ
ܩܰܕ݁ܺܝܫܽܘܬ݂ܟ݂ܽܘܢ
ܘܰܕ݂ܬ݂ܶܗܘܽܘܢ
ܦ݁ܰܪܺܝܩܺܝܢ
ܡܶܢ ܟ݁ܽܠ
ܙܳܢܝܽܘܬ݂ܳܐ܂</div>
<div type="v" n="4">ܘܢܶܗܘܶܐ
ܝܳܕ݂ܰܥ ܐ݈ܢܳܫ
ܐ݈ܢܳܫ
ܡܶܢܟ݂ܽܘܢ
ܠܡܶܩܢܳܐ
ܡܳܐܢܶܗ
ܒ݁ܩܰܕ݁ܺܝܫܽܘܬ݂ܳܐ
ܘܒ݂ܺܐܝܩܳܪܳܐ܂</div>
<div type="v" n="5">ܘܠܳܐ
ܒ݁ܚܰܫܶܐ
ܕ݁ܪܶܓ݁ܬ݂ܳܐ
ܐܰܝܟ݂ ܫܰܪܟ݁ܳܐ
ܕ݁ܥܰܡ݈ܡܶܐ
ܗܳܢܽܘܢ ܕ݁ܠܳܐ
ܝܳܕ݂ܥܺܝܢ
ܠܰܐܠܳܗܳܐ܂</div>
<div type="v" n="6">ܘܠܳܐ
ܬ݁ܶܗܘܽܘܢ
ܡܫܺܝܚܺܝܢ
ܠܡܶܥܒ݁ܰܪ
ܘܰܠܡܶܥܠܰܒ݂
ܐ݈ܢܳܫ
ܠܰܐܚܽܘܗ݈ܝ
ܒ݁ܗܳܕ݂ܶܐ
ܨܒ݂ܽܘܬ݂ܳܐ
ܡܶܛܽܠ ܕ݁ܡܳܪܰܢ
ܗ݈ܽܘ
ܬ݁ܳܒ݂ܽܘܥܳܐ
ܥܰܠ ܗܳܠܶܝܢ
ܟ݁ܽܠܗܶܝܢ
ܐܰܝܟ݁ܰܢܳܐ
ܕ݁ܳܐܦ݂ ܡܶܢ
ܩܕ݂ܳܡ ܙܰܒ݂ܢܳܐ
ܐܶܡܰܪܢ ܠܟ݂ܽܘܢ
ܘܣܰܗܶܕ݂ܢ܂</div>
<div type="v" n="7">ܠܳܐ ܓ݁ܶܝܪ
ܩܪܳܟ݂ܽܘܢ
ܐܰܠܳܗܳܐ
ܠܛܰܢܦ݁ܽܘܬ݂ܳܐ
ܐܶܠܳܐ
ܠܩܰܕ݁ܺܝܫܽܘܬ݂ܳܐ܂</div>
<div type="v" n="8">ܡܶܟ݁ܺܝܠ
ܡܰܢ ܕ݁ܛܳܠܶܡ
ܠܳܐ ܗ݈ܘܳܐ
ܠܒ݂ܰܪܢܳܫܳܐ
ܛܳܠܶܡ ܐܶܠܳܐ
ܠܰܐܠܳܗܳܐ ܗܰܘ
ܕ݁ܝܰܗ݈ܒ݂
ܒ݁ܟ݂ܽܘܢ
ܪܽܘܚܶܗ
ܩܰܕ݁ܺܝܫܬ݁ܳܐ܂</div>
<div type="v" n="9">ܥܰܠ
ܚܽܘܒ݁ܳܐ ܕ݁ܶܝܢ
ܕ݁ܰܐܚܶܐ ܠܳܐ
ܣܢܺܝܩܺܝܬ݁ܽܘܢ
ܠܡܶܟ݂ܬ݁ܰܒ݂
ܠܟ݂ܽܘܢ
ܐܰܢ݈ܬ݁ܽܘܢ
ܓ݁ܶܝܪ
ܩܢܽܘܡܟ݂ܽܘܢ
ܡܰܠܦ݂ܶܐ
ܐܢ݈ܬ݁ܽܘܢ
ܕ݁ܰܐܠܳܗܳܐ
ܕ݁ܬ݂ܰܚܒ݂ܽܘܢ
ܚܰܕ݂ ܠܚܰܕ݂܂</div>
<div type="v" n="10">ܐܳܦ݂
ܥܳܒ݂ܕ݁ܺܝܢ
ܐܢ݈ܬ݁ܽܘܢ
ܗܳܟ݂ܰܢܳܐ
ܠܟ݂ܽܠܗܽܘܢ
ܐܰܚܶܐ
ܕ݁ܰܒ݂ܟ݂ܽܠܳܗ
ܡܰܩܶܕ݂ܳܘܢܺܝܰܐ
ܒ݁ܳܥܶܐ ܐ݈ܢܳܐ
ܕ݁ܶܝܢ
ܡܶܢܟ݂ܽܘܢ
ܐܰܚܰܝ
ܕ݁ܬ݂ܶܬ݂ܝܰܬ݁ܪܽܘܢ܂</div>
<div type="v" n="11">ܘܬ݂ܶܬ݂ܚܰܦ݁ܛܽܘܢ
ܕ݁ܬ݂ܶܗܘܽܘܢ
ܫܠܶܝܢ ܘܰܥܢܶܝܢ
ܒ݁ܣܽܘܥܪܳܢܰܝܟ݁ܽܘܢ
ܘܰܗܘܰܝܬ݁ܽܘܢ
ܦ݁ܳܠܚܺܝܢ
ܒ݁ܺܐܝܕ݂ܰܝܟ݁ܽܘܢ
ܐܰܝܟ݁ܰܢܳܐ
ܕ݁ܦ݂ܰܩܶܕ݂ܢܳܟ݂ܽܘܢ܂</div>
<div type="v" n="12">ܕ݁ܬ݂ܶܗܘܽܘܢ
ܡܗܰܠܟ݂ܺܝܢ
ܒ݁ܶܐܣܟ݁ܺܡܳܐ
ܠܘܳܬ݂
ܒ݁ܰܪܳܝܶܐ ܘܥܰܠ
ܐ݈ܢܳܫ ܠܳܐ
ܬ݁ܶܣܬ݁ܰܢܩܽܘܢ܂</div>
<div type="v" n="13">ܨܳܒ݂ܶܐ
ܐ݈ܢܳܐ ܕ݁ܶܝܢ
ܕ݁ܬ݂ܶܕ݁ܥܽܘܢ
ܐܰܚܰܝ ܕ݁ܥܰܠ
ܐܰܝܠܶܝܢ
ܕ݁ܕ݂ܳܡܟ݁ܺܝܢ
ܠܳܐ ܬ݁ܶܗܘܶܐ
ܟ݁ܳܪܝܳܐ
ܠܟ݂ܽܘܢ ܐܰܝܟ݂
ܫܰܪܟ݁ܳܐ
ܕ݁ܐ݈ܢܳܫܳܐ
ܕ݁ܣܰܒ݂ܪܳܐ
ܠܰܝܬ݁ ܠܗܽܘܢ܂</div>
<div type="v" n="14">ܐܶܢ ܓ݁ܶܝܪ
ܡܗܰܝܡܢܺܝܢܰܢ
ܕ݁ܝܶܫܽܘܥ
ܡܺܝܬ݂ ܘܩܳܡ
ܗܳܟ݂ܰܢܳܐ ܐܳܦ݂
ܐܰܠܳܗܳܐ
ܠܰܐܝܠܶܝܢ
ܕ݁ܰܕ݂ܡܶܟ݂ܘ
ܒ݁ܝܶܫܽܘܥ
ܡܰܝܬ݁ܶܐ
ܥܰܡܶܗ܂</div>
<div type="v" n="15">ܗܳܕ݂ܶܐ
ܕ݁ܶܝܢ
ܐܳܡܪܺܝܢܰܢ
ܠܟ݂ܽܘܢ
ܒ݁ܡܶܠܬ݂ܶܗ
ܕ݁ܡܳܪܰܢ
ܕ݁ܰܚܢܰܢ
ܐܰܝܠܶܝܢ
ܕ݁ܡܶܫܬ݁ܰܚܪܺܝܢܰܢ
ܒ݁ܡܶܐܬ݂ܺܝܬ݂ܶܗ
ܕ݁ܡܳܪܰܢ
ܕ݁ܚܰܝܺܝܢܰܢ
ܠܳܐ ܢܰܕ݂ܪܶܟ݂
ܠܰܐܝܠܶܝܢ
ܕ݁ܰܕ݂ܡܶܟ݂ܘ܂</div>
<div type="v" n="16">ܡܶܛܽܠ
ܕ݁ܗܽܘ ܡܳܪܰܢ
ܒ݁ܦ݂ܽܘܩܕ݁ܳܢܳܐ
ܘܰܒ݂ܩܳܠܳܐ
ܕ݁ܪܺܝܫ
ܡܰܠܰܐܟ݂ܶܐ
ܘܰܒ݂ܩܰܪܢܳܐ
ܕ݁ܰܐܠܳܗܳܐ
ܢܳܚܶܬ݂ ܡܶܢ
ܫܡܰܝܳܐ
ܘܡܺܝܬ݂ܶܐ
ܕ݁ܒ݂ܰܡܫܺܝܚܳܐ
ܢܩܽܘܡܽܘܢ
ܠܽܘܩܕ݂ܰܡ܂</div>
<div type="v" n="17">ܘܗܳܝܕ݁ܶܝܢ
ܚܢܰܢ ܐܰܝܠܶܝܢ
ܕ݁ܡܶܫܬ݁ܰܚܪܺܝܢܰܢ
ܕ݁ܚܰܝܺܝܢܰܢ
ܢܶܬ݂ܚܛܶܦ݂
ܥܰܡܗܽܘܢ
ܐܰܟ݂ܚܕ݂ܳܐ
ܒ݁ܰܥܢܳܢܶܐ
ܠܽܐܘܪܥܶܗ
ܕ݁ܡܳܪܰܢ
ܒ݁ܳܐܐܰܪ
ܘܗܳܟ݂ܰܢܳܐ
ܒ݁ܟ݂ܽܠܙܒ݂ܰܢ
ܥܰܡ ܡܳܪܰܢ
ܢܶܗܘܶܐ܂</div>
<div type="v" n="18">ܗܘܰܘ
ܗܳܟ݂ܺܝܠ
ܡܒ݂ܰܝܐܺܝܢ
ܚܰܕ݂ ܠܚܰܕ݂
ܒ݁ܡܶܠܶܐ
ܗܳܠܶܝܢ܂</div>
</div>
<div type="ch" n="5">
<div type="title" n="title"> ܀
ܕܬܣܠܘܢܝ̈ܩܝܐ
ܩܕܡܝܬܐ ܗܗ </div>
<div type="v" n="1">ܥܰܠ
ܙܰܒ݂ܢܶܐ ܕ݁ܶܝܢ
ܘܥܶܕ݁ܳܢܶܐ
ܐܰܚܰܝ ܠܳܐ
ܣܢܺܝܩܺܝܬ݁ܽܘܢ
ܠܡܶܟ݂ܬ݁ܰܒ݂
ܠܟ݂ܽܘܢ܂</div>
<div type="v" n="2">ܐܰܢ݈ܬ݁ܽܘܢ
ܓ݁ܶܝܪ
ܫܰܪܺܝܪܳܐܝܺܬ݂
ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܝܰܘܡܶܗ
ܕ݁ܡܳܪܰܢ ܐܰܝܟ݂
ܓ݁ܰܢܳܒ݂ܳܐ
ܒ݁ܠܺܠܝܳܐ
ܗܳܟ݂ܰܢܳܐ
ܐܳܬ݂ܶܐ܂</div>
<div type="v" n="3">ܟ݁ܰܕ݂
ܢܺܐܡܪܽܘܢ
ܕ݁ܰܫܠܳܡܳܐ ܗ݈ܘ
ܘܫܰܝܢܳܐ
ܘܗܳܝܕ݁ܶܝܢ
ܡܶܢܫܶܠܝܳܐ
ܢܩܽܘܡ
ܥܠܰܝܗܽܘܢ
ܐܰܒ݂ܕ݁ܳܢܳܐ
ܐܰܝܟ݂ ܚܶܒ݂ܠܶܐ
ܥܰܠ ܒ݁ܰܛܢܬ݂ܳܐ
ܘܠܳܐ
ܢܰܡܕ݂ܽܘܢ܂</div>
<div type="v" n="4">ܐܰܢ݈ܬ݁ܽܘܢ
ܕ݁ܶܝܢ ܐܰܚܰܝ
ܠܳܐ ܗܘܰܝܬ݁ܽܘܢ
ܒ݁ܚܶܫܽܘܟ݂ܳܐ
ܕ݁ܗܰܘ ܝܰܘܡܳܐ
ܐܰܝܟ݂
ܓ݁ܰܢܳܒ݂ܳܐ
ܢܰܕ݂ܪܶܟ݂ܟ݂ܽܘܢ܂</div>
<div type="v" n="5">ܟ݁ܽܠܟ݂ܽܘܢ
ܓ݁ܶܝܪ ܒ݁ܢܰܝ
ܢܽܘܗܪܳܐ
ܐܰܢ݈ܬ݁ܽܘܢ
ܘܰܒ݂ܢܰܝ
ܐܺܝܡܳܡܳܐ ܘܠܳܐ
ܗܘܰܝܬ݁ܽܘܢ
ܒ݁ܢܰܝ ܠܺܠܝܳܐ
ܘܠܳܐ ܒ݁ܢܰܝ
ܚܶܫܽܘܟ݂ܳܐ܂</div>
<div type="v" n="6">ܠܳܐ
ܢܶܕ݂ܡܰܟ݂
ܗܳܟ݂ܺܝܠ ܐܰܝܟ݂
ܫܰܪܟ݁ܳܐ ܐܶܠܳܐ
ܗܘܰܝܢ ܥܺܝܪܺܝܢ
ܘܰܡܗܰܘܢܺܝܢ܂</div>
<div type="v" n="7">ܐܰܝܠܶܝܢ
ܓ݁ܶܝܪ
ܕ݁ܕ݂ܳܡܟ݁ܺܝܢ
ܒ݁ܠܺܠܝܳܐ ܗ݈ܘ
ܕ݁ܳܡܟ݁ܺܝܢ
ܘܰܐܝܠܶܝܢ
ܕ݁ܪܳܘܶܝܢ
ܒ݁ܠܺܠܝܳܐ ܗ݈ܘ
ܪܳܘܶܝܢ܂</div>
<div type="v" n="8">ܚܢܰܢ ܕ݁ܶܝܢ
ܕ݁ܰܒ݂ܢܰܝ
ܐܺܝܡܳܡܳܐ ܚܢܰܢ
ܗܘܰܝܢ ܥܺܝܪܺܝܢ
ܒ݁ܪܶܥܝܳܢܰܢ
ܘܰܠܒ݂ܺܝܫܺܝܢ
ܫܶܪܝܳܢܳܐ
ܕ݁ܗܰܝܡܳܢܽܘܬ݂ܳܐ
ܘܰܕ݂ܚܽܘܒ݁ܳܐ
ܘܰܢܣܺܝܡ
ܣܰܢܘܰܪܬ݁ܳܐ
ܕ݁ܣܰܒ݂ܪܳܐ
ܕ݁ܚܰܝܶܐ܂</div>
<div type="v" n="9">ܡܶܛܽܠ
ܕ݁ܠܳܐ ܣܳܡܰܢ
ܐܰܠܳܗܳܐ
ܠܪܽܘܓ݂ܙܳܐ
ܐܶܠܳܐ
ܠܩܶܢܝܳܢܳܐ
ܕ݁ܚܰܝܶܐ
ܒ݁ܡܳܪܰܢ
ܝܶܫܽܘܥ
ܡܫܺܝܚܳܐ܂</div>
<div type="v" n="10">ܗܰܘ
ܕ݁ܡܺܝܬ݂ ܥܰܠ
ܐܰܦ݁ܰܝܢ ܕ݁ܶܐܢ
ܥܺܝܪܺܝܢܰܢ
ܘܶܐܢ
ܕ݁ܰܡܟ݁ܺܝܢܰܢ
ܐܰܟ݂ܚܕ݂ܳܐ
ܥܰܡܶܗ ܢܺܚܶܐ܂</div>
<div type="v" n="11">ܡܶܛܽܠ
ܗܳܢܳܐ ܒ݁ܰܝܰܐܘ
ܚܰܕ݂ ܠܚܰܕ݂
ܘܒ݂ܰܢܰܘ ܚܰܕ݂
ܠܚܰܕ݂
ܐܰܝܟ݁ܰܢܳܐ
ܕ݁ܳܐܦ݂
ܥܳܒ݂ܕ݁ܺܝܬ݁ܽܘܢ܂</div>
<div type="v" n="12">ܒ݁ܳܥܶܝܢܰܢ
ܕ݁ܶܝܢ
ܡܶܢܟ݂ܽܘܢ
ܐܰܚܰܝ
ܕ݁ܰܗܘܰܝܬ݁ܽܘܢ
ܝܳܕ݂ܥܺܝܢ
ܠܰܐܝܠܶܝܢ
ܕ݁ܠܳܐܶܝܢ
ܒ݁ܟ݂ܽܘܢ
ܘܩܳܝܡܺܝܢ
ܒ݁ܰܐܦ݁ܰܝܟ݁ܽܘܢ
ܒ݁ܡܳܪܰܢ
ܘܡܰܠܦ݂ܺܝܢ
ܠܟ݂ܽܘܢ܂</div>
<div type="v" n="13">ܕ݁ܰܗܘܰܘ
ܚܫܺܝܒ݂ܺܝܢ
ܠܟ݂ܽܘܢ
ܒ݁ܚܽܘܒ݁ܳܐ
ܝܰܬ݁ܺܝܪܳܐ
ܘܡܶܛܽܠ
ܥܒ݂ܳܕ݂ܗܽܘܢ
ܐܶܫܬ݁ܰܝ݈ܢܘ
ܥܰܡܗܽܘܢ܂</div>
<div type="v" n="14">ܒ݁ܳܥܶܝܢܰܢ
ܕ݁ܶܝܢ
ܡܶܢܟ݂ܽܘܢ
ܐܰܚܰܝ ܪܕ݂ܰܘ
ܠܡܰܣܟ݁ܠܳܢܶܐ
ܘܠܰܒ݁ܶܒ݂ܘ
ܠܰܙܥܽܘܪܰܝ
ܢܰܦ݂ܫܳܐ
ܘܣܰܒ݂ܘ ܛܰܥܢܳܐ
ܕ݁ܰܡܚܺܝܠܶܐ
ܘܰܐܓ݁ܰܪܘ
ܪܽܘܚܟ݂ܽܘܢ
ܠܘܳܬ݂
ܟ݁ܽܠܢܳܫ܂</div>
<div type="v" n="15">ܘܶܐܙܕ݁ܰܗ݈ܪܘ
ܕ݁ܰܠܡܳܐ ܐ݈ܢܳܫ
ܡܶܢܟ݂ܽܘܢ
ܒ݁ܺܝܫܬ݁ܳܐ
ܚܠܳܦ݂
ܒ݁ܺܝܫܬ݁ܳܐ
ܢܶܦ݂ܪܽܘܥ
ܐܶܠܳܐ
ܒ݁ܟ݂ܽܠܙܒ݂ܰܢ
ܗܰܪ݈ܛܘ
ܒ݁ܳܬ݂ܰܪ
ܛܳܒ݂ܳܬ݂ܳܐ
ܠܘܳܬ݂
ܚܕ݂ܳܕ݂ܶܐ
ܘܰܠܘܳܬ݂
ܟ݁ܽܠܢܳܫ܂</div>
<div type="v" n="16">ܗܘܰܘ
ܚܳܕ݂ܶܝܢ
ܒ݁ܟ݂ܽܠܙܒ݂ܰܢ܂</div>
<div type="v" n="17">ܘܰܡܨܰܠܶܝܢ
ܕ݁ܠܳܐ
ܫܰܠܘܳܐ܂</div>
<div type="v" n="18">ܘܰܒ݂ܟ݂ܽܠ
ܡܶܕ݁ܶܡ ܗܘܰܘ
ܡܰܘܕ݁ܶܝܢ
ܗܳܢܰܘ ܓ݁ܶܝܪ
ܨܶܒ݂ܝܳܢܶܗ
ܕ݁ܰܐܠܳܗܳܐ
ܒ݁ܝܶܫܽܘܥ
ܡܫܺܝܚܳܐ
ܒ݁ܟ݂ܽܘܢ܂</div>
<div type="v" n="19">ܪܽܘܚܳܐ
ܠܳܐ
ܬ݁ܕ݂ܰܥܟ݂ܽܘܢ܂</div>
<div type="v" n="20">ܢܒ݂ܺܝܰܘܳܬ݂ܳܐ
ܠܳܐ
ܬ݁ܰܣܠܽܘܢ܂</div>
<div type="v" n="21">ܟ݁ܽܠܡܶܕ݁ܶܡ
ܒ݁ܩܰܘ
ܘܰܕ݂ܫܰܦ݁ܺܝܪ
ܐܰܚܽܘܕ݂ܘ܂</div>
<div type="v" n="22">ܘܡܶܢ ܟ݁ܽܠ
ܨܒ݂ܽܘ ܒ݁ܺܝܫܳܐ
ܥܪܽܘܩܘ܂</div>
<div type="v" n="23">ܗܽܘ ܕ݁ܶܝܢ
ܐܰܠܳܗܳܐ
ܕ݁ܰܫܠܳܡܳܐ
ܢܩܰܕ݁ܶܫܟ݂ܽܘܢ
ܓ݁ܡܺܝܪܳܐܝܺܬ݂
ܠܟ݂ܽܠܟ݂ܽܘܢ
ܘܟ݂ܽܠܳܗ
ܪܽܘܚܟ݂ܽܘܢ
ܘܢܰܦ݂ܫܟ݂ܽܘܢ
ܘܦ݂ܰܓ݂ܪܟ݂ܽܘܢ
ܢܢܰܛܰܪ ܕ݁ܠܳܐ
ܪܶܫܝܳܢ
ܠܡܶܐܬ݂ܺܝܬ݂ܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ܂</div>
<div type="v" n="24">ܡܗܰܝܡܰܢ
ܗ݈ܽܘ ܡܰܢ
ܕ݁ܰܩܪܳܟ݂ܽܘܢ
ܕ݁ܗܽܘ
ܢܶܥܒ݁ܶܕ݂܂</div>
<div type="v" n="25">ܐܰܚܰܝ
ܨܰܠܰܘ ܥܠܰܝܢ܂</div>
<div type="v" n="26">ܫܰܐܠܘ
ܒ݁ܰܫܠܳܡܳܐ
ܕ݁ܰܐܚܰܝܢ
ܟ݁ܽܠܗܽܘܢ
ܒ݁ܢܽܘܫܰܩܬ݁ܳܐ
ܩܰܕ݁ܺܝܫܬ݁ܳܐ܂</div>
<div type="v" n="27">ܡܰܘܡܶܐ
ܐ݈ܢܳܐ ܠܟ݂ܽܘܢ
ܒ݁ܡܳܪܰܢ
ܕ݁ܬ݂ܶܬ݂ܩܪܶܐ
ܐܶܓ݁ܰܪܬ݁ܳܐ
ܗܳܕ݂ܶܐ
ܠܟ݂ܽܠܗܽܘܢ
ܐܰܚܶܐ
ܩܰܕ݁ܺܝܫܶܐ܂</div>
<div type="v" n="28">ܛܰܝܒ݁ܽܘܬ݂ܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ
ܥܰܡܟ݂ܽܘܢ
ܐܰܡܺܝܢ܂</div>
</div>
</div>
<div type="bk" n="2Th">
<div type="ch" n="1">
<div type="title" n="title"> ܀
ܕܬܣܠܘܢܝ̈ܩܝܐ
ܕܬܪ̈ܬܝܢ ܐܐ </div>
<div type="v" n="1">ܦ݁ܰܘܠܳܘܣ
ܘܣܺܠܘܰܢܳܘܣ
ܘܛܺܝܡܳܬ݂ܶܐܳܘܣ
ܠܥܺܕ݈݁ܬ݁ܳܐ
ܕ݁ܬ݂ܶܣܰܠܳܘܢܺܝܩܳܝܶܐ
ܕ݁ܒ݂ܰܐܠܳܗܳܐ
ܐܰܒ݂ܽܘܢ
ܘܡܳܪܰܢ ܝܶܫܽܘܥ
ܡܫܺܝܚܳܐ܂</div>
<div type="v" n="2">ܛܰܝܒ݁ܽܘܬ݂ܳܐ
ܥܰܡܟ݂ܽܘܢ
ܘܰܫܠܳܡܳܐ ܡܶܢ
ܐܰܠܳܗܳܐ
ܐܰܒ݂ܽܘܢ ܘܡܶܢ
ܡܳܪܰܢ ܝܶܫܽܘܥ
ܡܫܺܝܚܳܐ܂</div>
<div type="v" n="3">ܠܡܰܘܕ݁ܳܝܽܘ
ܠܰܐܠܳܗܳܐ
ܒ݁ܟ݂ܽܠܙܒ݂ܰܢ
ܚܰܝܳܒ݂ܺܝܢܰܢ
ܥܠܰܝܟ݁ܽܘܢ
ܐܰܚܰܝ ܐܰܝܟ݂
ܡܳܐ ܕ݁ܘܳܠܶܐ
ܕ݁ܝܰܬ݁ܺܝܪܳܐܝܺܬ݂
ܪܳܒ݂ܝܳܐ
ܗܰܝܡܳܢܽܘܬ݂ܟ݂ܽܘܢ
ܘܣܳܓ݂ܶܐ
ܚܽܘܒ݁ܳܐ
ܕ݁ܟ݂ܽܠܟ݂ܽܘܢ
ܕ݁ܟ݂ܽܠܢܳܫ
ܠܘܳܬ݂
ܚܰܒ݂ܪܶܗ܂</div>
<div type="v" n="4">ܐܰܝܟ݂
ܕ݁ܳܐܦ݂ ܚܢܰܢ
ܒ݁ܟ݂ܽܘܢ
ܢܶܗܘܶܐ
ܡܶܫܬ݁ܰܒ݂ܗܪܺܝܢ
ܚ݈ܢܰܢ
ܒ݁ܥܺܕ݂ܳܬ݂ܳܐ
ܕ݁ܰܐܠܳܗܳܐ ܥܰܠ
ܗܰܝܡܳܢܽܘܬ݂ܟ݂ܽܘܢ
ܘܥܰܠ
ܡܣܰܝܒ݁ܪܳܢܽܘܬ݂ܟ݂ܽܘܢ
ܕ݁ܰܒ݂ܟ݂ܽܠܳܗ
ܪܕ݂ܺܝܦ݂ܽܘܬ݂ܟ݂ܽܘܢ
ܘܽܐܘܠܨܳܢܰܝܟ݁ܽܘܢ
ܕ݁ܰܡܣܰܝܒ݁ܪܺܝܢ
ܐܢ݈ܬ݁ܽܘܢ܂</div>
<div type="v" n="5">ܠܬ݂ܰܚܘܺܝܬ݂ܳܐ
ܕ݁ܕ݂ܺܝܢܳܐ
ܟ݁ܺܐܢܳܐ
ܕ݁ܰܐܠܳܗܳܐ
ܕ݁ܬ݂ܶܫܘܽܘܢ
ܠܡܰܠܟ݁ܽܘܬ݂ܶܗ
ܗܳܝ ܕ݁ܥܰܠ
ܐܰܦ݁ܶܝܗ
ܚܳܫܺܝܬ݁ܽܘܢ܂</div>
<div type="v" n="6">ܘܶܐܢ
ܟ݁ܺܐܢܳܐ ܩܕ݂ܳܡ
ܐܰܠܳܗܳܐ
ܕ݁ܢܶܦ݂ܪܽܘܥ
ܐܽܘܠܨܳܢܳܐ
ܠܳܐܠܽܘܨܰܝܟ݁ܽܘܢ܂</div>
<div type="v" n="7">ܘܰܠܟ݂ܽܘܢ
ܕ݁ܡܶܬ݂ܰܐܠܨܺܝܬ݁ܽܘܢ
ܢܰܚܶܐ ܥܰܡܰܢ
ܒ݁ܓ݂ܶܠܝܳܢܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ ܕ݁ܡܶܢ
ܫܡܰܝܳܐ ܥܰܡ
ܚܰܝܠܳܐ
ܕ݁ܡܰܠܰܐܟ݂ܰܘܗ݈ܝ܂</div>
<div type="v" n="8">ܡܳܐ
ܕ݁ܥܳܒ݂ܶܕ݂
ܬ݁ܒ݂ܰܥܬ݂ܳܐ
ܒ݁ܓ݂ܽܘܙܳܠܳܐ
ܕ݁ܢܽܘܪܳܐ ܡܶܢ
ܗܳܢܽܘܢ ܕ݁ܠܳܐ
ܝܺܕ݂ܰܥܘ
ܠܰܐܠܳܗܳܐ ܘܡܶܢ
ܗܳܢܽܘܢ ܕ݁ܠܳܐ
ܐܶܫܬ݁ܰܘܕ݁ܰܥܘ
ܠܰܣܒ݂ܰܪܬ݂ܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ܂</div>
<div type="v" n="9">ܕ݁ܗܶܢܽܘܢ
ܒ݁ܕ݂ܺܝܢܳܐ
ܢܶܬ݂ܦ݁ܰܪܥܽܘܢ
ܐܰܒ݂ܕ݁ܳܢܳܐ
ܕ݁ܰܠܥܳܠܰܡ ܡܶܢ
ܦ݁ܰܪܨܽܘܦ݁ܶܗ
ܕ݁ܡܳܪܰܢ ܘܡܶܢ
ܫܽܘܒ݂ܚܳܐ
ܕ݁ܚܰܝܠܶܗ܂</div>
<div type="v" n="10">ܡܳܐ
ܕ݁ܳܐܬ݂ܶܐ
ܕ݁ܢܶܫܬ݁ܰܒ݁ܰܚ
ܒ݁ܩܰܕ݁ܺܝܫܰܘܗ݈ܝ
ܘܰܢܚܰܘܶܐ
ܬ݁ܶܕ݂ܡܪܳܬ݂ܶܗ
ܒ݁ܰܡܗܰܝܡܢܰܘܗ݈ܝ
ܕ݁ܬ݂ܶܬ݂ܗܰܝܡܰܢ
ܣܳܗܕ݁ܽܘܬ݂ܰܢ
ܕ݁ܰܥܠܰܝܟ݁ܽܘܢ
ܒ݁ܗܰܘ
ܝܰܘܡܳܐ܂</div>
<div type="v" n="11">ܡܶܛܽܠܗܳܢܳܐ
ܒ݁ܟ݂ܽܠܙܒ݂ܰܢ
ܡܨܰܠܶܝܢܰܢ
ܥܠܰܝܟ݁ܽܘܢ
ܕ݁ܢܰܫܘܶܝܟ݂ܽܘܢ
ܐܰܠܳܗܳܐ
ܠܩܶܪܝܳܢܟ݂ܽܘܢ
ܘܢܶܡܠܶܝܟ݂ܽܘܢ
ܟ݁ܽܠܶܗ
ܨܶܒ݂ܝܳܢܳܐ
ܕ݁ܛܳܒ݂ܳܬ݂ܳܐ
ܘܰܥܒ݂ܳܕ݂ܶܐ
ܕ݁ܗܰܝܡܳܢܽܘܬ݂ܳܐ
ܒ݁ܚܰܝܠܳܐ܂</div>
<div type="v" n="12">ܕ݁ܢܶܫܬ݁ܰܒ݁ܰܚ
ܒ݁ܟ݂ܽܘܢ ܫܡܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ ܐܳܦ݂
ܐܰܢ݈ܬ݁ܽܘܢ
ܒ݁ܶܗ ܐܰܝܟ݂
ܛܰܝܒ݁ܽܘܬ݂ܶܗ
ܕ݁ܰܐܠܳܗܰܢ
ܘܡܳܪܰܢ ܝܶܫܽܘܥ
ܡܫܺܝܚܳܐ܂</div>
</div>
<div type="ch" n="2">
<div type="title" n="title"> ܀
ܕܬܣܠܘܢܝ̈ܩܝܐ
ܕܬܪ̈ܬܝܢ ܒܒ </div>
<div type="v" n="1">ܒ݁ܳܥܶܝܢܰܢ
ܕ݁ܶܝܢ
ܡܶܢܟ݂ܽܘܢ
ܐܰܚܰܝ ܥܰܠ
ܡܶܐܬ݂ܺܝܬ݂ܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ ܘܥܰܠ
ܟ݁ܢܽܘܫܝܳܐ
ܕ݁ܺܝܠܰܢ
ܕ݁ܰܠܘܳܬ݂ܶܗ܂</div>
<div type="v" n="2">ܕ݁ܠܳܐ
ܥܓ݂ܰܠ
ܬ݁ܶܬ݁ܙܺܝܥܽܘܢ
ܒ݁ܪܶܥܝܳܢܰܝܟ݁ܽܘܢ
ܘܠܳܐ
ܬ݁ܶܬ݂ܘܗܽܘܢ
ܠܳܐ ܡܶܢ
ܡܶܠܬ݂ܳܐ ܘܠܳܐ
ܡܶܢ ܪܽܘܚܳܐ
ܘܠܳܐ ܡܶܢ
ܐܶܓ݁ܰܪܬ݁ܳܐ
ܕ݁ܰܐܝܟ݂ ܕ݁ܡܶܢ
ܠܘܳܬ݂ܰܢ ܗ݈ܺܝ
ܕ݁ܗܳܐ ܠܰܡ
ܡܰܛܺܝ ܝܰܘܡܶܗ
ܕ݁ܡܳܪܰܢ܂</div>
<div type="v" n="3">ܠܡܳܐ ܐ݈ܢܳܫ
ܢܰܛܥܶܝܟ݂ܽܘܢ
ܒ݁ܚܰܕ݂ ܡܶܢ
ܐܶܣܟ݁ܺܡܺܝܢ
ܡܶܛܽܠ ܕ݁ܶܐܢ
ܠܳܐ ܬ݁ܺܐܬ݂ܶܐ
ܠܽܘܩܕ݂ܰܡ
ܡܳܪܽܘܕ݂ܽܘܬ݂ܳܐ
ܘܢܶܬ݂ܓ݁ܠܶܐ
ܒ݁ܰܪܢܳܫܳܐ
ܕ݁ܰܚܛܺܝܬ݂ܳܐ
ܒ݁ܪܶܗ
ܕ݁ܰܐܒ݂ܕ݁ܳܢܳܐ܂</div>
<div type="v" n="4">ܗܰܘ
ܕ݁ܰܠܩܽܘܒ݂ܠܳܐ
ܗ݈ܘ
ܘܡܶܫܬ݁ܰܥܠܶܐ
ܥܰܠ ܟ݁ܽܠ ܡܰܢ
ܕ݁ܡܶܬ݂ܩܪܶܐ
ܐܰܠܳܗ
ܘܕ݂ܶܚܠܳܐ
ܐܰܝܟ݁ܰܢܳܐ
ܕ݁ܳܐܦ݂
ܒ݁ܗܰܝܟ݁ܠܳܐ
ܕ݁ܰܐܠܳܗܳܐ
ܐܰܝܟ݂ ܐܰܠܳܗܳܐ
ܢܶܬ݁ܶܒ݂
ܘܰܢܚܰܘܶܐ ܥܰܠ
ܢܰܦ݂ܫܶܗ ܐܰܝܟ݂
ܕ݁ܰܐܠܳܗܳܐ
ܗܽܘ܂</div>
<div type="v" n="5">ܠܳܐ
ܥܳܗܕ݁ܺܝܬ݁ܽܘܢ
ܕ݁ܟ݂ܰܕ݂
ܠܘܳܬ݂ܟ݂ܽܘܢ
ܗ݈ܘܺܝܬ݂
ܗܳܠܶܝܢ
ܐܶܡܪܶܬ݂
ܗ݈ܘܺܝܬ݂
ܠܟ݂ܽܘܢ܂</div>
<div type="v" n="6">ܘܗܳܫܳܐ
ܝܳܕ݂ܥܺܝܢ
ܐܢ݈ܬ݁ܽܘܢ ܡܳܐ
ܕ݁ܰܐܚܺܝܕ݂
ܕ݁ܢܶܬ݂ܓ݁ܠܶܐ
ܗܽܘ
ܒ݁ܙܰܒ݂ܢܶܗ܂</div>
<div type="v" n="7">ܐ݈ܪܳܙܳܐ
ܓ݁ܶܝܪ
ܕ݁ܥܰܘܠܳܐ ܡܶܢ
ܟ݁ܰܕ݁ܽܘ ܫܰܪܺܝ
ܠܡܶܬ݂ܚܰܦ݁ܳܛܽܘ
ܒ݁ܰܠܚܽܘܕ݂ ܐܶܢ
ܗܰܘ ܡܳܐ
ܕ݁ܗܳܫܳܐ
ܐܰܚܺܝܕ݂
ܢܶܫܬ݁ܩܶܠ ܡܶܢ
ܡܨܰܥܬ݂ܳܐ܂</div>
<div type="v" n="8">ܘܗܳܝܕ݁ܶܝܢ
ܢܶܬ݂ܓ݁ܠܶܐ
ܥܰܘܳܠܳܐ ܗܰܘ
ܕ݁ܡܳܪܰܢ
ܝܶܫܽܘܥ
ܢܣܺܝܦ݂ܺܝܘܗ݈ܝ
ܒ݁ܪܽܘܚ
ܦ݁ܽܘܡܶܗ
ܘܰܢܒ݂ܰܛܠܺܝܘܗ݈ܝ
ܒ݁ܓ݂ܶܠܝܳܢܳܐ
ܕ݁ܡܶܐܬ݂ܺܝܬ݂ܶܗ܂</div>
<div type="v" n="9">ܡܶܐܬ݂ܺܝܬ݂ܶܗ
ܓ݁ܶܝܪ ܕ݁ܗܰܘ
ܒ݁ܡܰܥܒ݁ܕ݂ܳܢܽܘܬ݂ܳܐ
ܗ݈ܝ ܕ݁ܣܳܛܳܢܳܐ
ܒ݁ܟ݂ܽܠ ܚܺܝܠ
ܘܳܐܬ݂ܘܳܬ݂ܳܐ
ܘܬ݂ܶܕ݂ܡܪܳܬ݂ܳܐ
ܕ݁ܰܓ݁ܳܠܳܬ݂ܳܐ܂</div>
<div type="v" n="10">ܘܰܒ݂ܟ݂ܽܠܳܗ
ܛܽܘܥܝܰܝ
ܕ݁ܥܰܘܠܳܐ
ܕ݁ܗܳܘܝܳܐ
ܒ݁ܰܐܒ݂ܺܝܕ݂ܶܐ
ܥܰܠ ܕ݁ܠܳܐ
ܩܰܒ݁ܶܠܘ
ܚܽܘܒ݁ܳܐ
ܕ݁ܩܽܘܫܬ݁ܳܐ
ܕ݁ܒ݂ܶܗ
ܢܺܚܽܘܢ܂</div>
<div type="v" n="11">ܡܶܛܽܠܗܳܢܳܐ
ܢܫܰܕ݁ܰܪ ܠܗܽܘܢ
ܐܰܠܳܗܳܐ
ܡܰܥܒ݁ܕ݂ܳܢܽܘܬ݂ܳܐ
ܕ݁ܛܽܘܥܝܰܝ
ܕ݁ܰܢܗܰܝܡܢܽܘܢ
ܠܫܽܘܩܪܳܐ܂</div>
<div type="v" n="12">ܘܢܶܬ݁ܕ݂ܺܝܢܽܘܢ
ܟ݁ܽܠܗܽܘܢ
ܐܰܝܠܶܝܢ ܕ݁ܠܳܐ
ܗܰܝܡܶܢܘ
ܒ݁ܩܽܘܫܬ݁ܳܐ
ܐܶܠܳܐ
ܐܶܨܛܒ݂ܺܝܘ
ܒ݁ܥܰܘܠܳܐ܂</div>
<div type="v" n="13">ܚܢܰܢ
ܕ݁ܶܝܢ
ܚܰܝܳܒ݂ܺܝܢܰܢ
ܠܡܰܘܕ݁ܳܝܽܘ
ܠܰܐܠܳܗܳܐ
ܒ݁ܟ݂ܽܠܙܒ݂ܰܢ
ܥܰܠ
ܐܰܦ݁ܰܝܟ݁ܽܘܢ
ܐܰܚܰܝܢ
ܚܰܒ݁ܺܝܒ݂ܰܘܗ݈ܝ
ܕ݁ܡܳܪܰܢ
ܕ݁ܰܓ݂ܒ݂ܳܟ݂ܽܘܢ
ܐܰܠܳܗܳܐ ܡܶܢ
ܪܺܫܺܝܬ݂ܳܐ
ܠܚܰܝܶܐ
ܒ݁ܩܰܕ݁ܺܝܫܽܘܬ݂ܳܐ
ܕ݁ܪܽܘܚܳܐ
ܘܰܒ݂ܗܰܝܡܳܢܽܘܬ݂ܳܐ
ܕ݁ܰܫܪܳܪܳܐ܂</div>
<div type="v" n="14">ܠܗܳܠܶܝܢ
ܗ݈ܽܘ ܓ݁ܶܝܪ
ܩܪܳܟ݂ܽܘܢ
ܒ݁ܰܡܣܰܒ݁ܪܳܢܽܘܬ݂ܳܐ
ܕ݁ܺܝܠܰܢ
ܕ݁ܬ݂ܶܗܘܽܘܢ
ܬ݁ܶܫܒ݁ܽܘܚܬ݁ܳܐ
ܠܡܳܪܰܢ ܝܶܫܽܘܥ
ܡܫܺܝܚܳܐ܂</div>
<div type="v" n="15">ܡܶܟ݁ܺܝܠ
ܐܰܚܰܝ
ܐܶܬ݂ܩܰܝ݈ܡܘ
ܘܚܰܡܣܶܢܘ
ܒ݁ܦ݂ܽܘܩܕ݁ܳܢܶܐ
ܕ݁ܺܝܠܶܦ݂ܬ݁ܽܘܢ
ܐܶܢ ܒ݁ܡܶܠܬ݂ܳܐ
ܘܶܐܢ
ܒ݁ܶܐܓ݁ܰܪܬ݁ܳܐ
ܕ݁ܺܝܠܰܢ܂</div>
<div type="v" n="16">ܗܽܘ ܕ݁ܶܝܢ
ܡܳܪܰܢ ܝܶܫܽܘܥ
ܡܫܺܝܚܳܐ
ܘܰܐܠܳܗܳܐ
ܐܰܒ݂ܽܘܢ ܗܰܘ
ܕ݁ܰܐܚܒ݂ܰܢ
ܘܝܰܗ݈ܒ݂ ܠܰܢ
ܒ݁ܽܘܝܳܐܳܐ
ܕ݁ܰܠܥܳܠܰܡ
ܘܣܰܒ݂ܪܳܐ
ܛܳܒ݂ܳܐ
ܒ݁ܛܰܝܒ݁ܽܘܬ݂ܶܗ܂</div>
<div type="v" n="17">ܢܒ݂ܰܝܰܐ
ܠܶܒ݁ܰܘܳܬ݂ܟ݂ܽܘܢ
ܘܰܢܩܰܝܶܡ
ܒ݁ܟ݂ܽܠ ܡܶܠܳܐ
ܘܰܒ݂ܟ݂ܽܠ
ܥܒ݂ܳܕ݂ ܛܳܒ݂܂</div>
</div>
<div type="ch" n="3">
<div type="title" n="title"> ܀
ܕܬܣܠܘܢܝ̈ܩܝܐ
ܕܬܪ̈ܬܝܢ ܓܓ </div>
<div type="v" n="1">ܡܶܢ ܗܳܫܳܐ
ܐܰܚܰܝܢ ܨܰܠܰܘ
ܥܠܰܝܢ
ܕ݁ܡܶܠܬ݂ܶܗ
ܕ݁ܡܳܪܰܢ
ܬ݁ܶܗܘܶܐ
ܪܳܗܛܳܐ
ܘܡܶܫܬ݁ܰܒ݁ܚܳܐ
ܒ݁ܟ݂ܽܠ
ܕ݁ܽܘܟ݁ܳܐ
ܐܰܝܟ݂
ܕ݁ܰܠܘܳܬ݂ܟ݂ܽܘܢ܂</div>
<div type="v" n="2">ܘܰܕ݂ܢܶܬ݂ܦ݁ܰܨܶܐ
ܡܶܢ
ܒ݁ܢܰܝܢܳܫܳܐ
ܒ݁ܺܝܫܶܐ
ܘܥܰܢܳܬ݂ܶܐ ܠܰܘ
ܓ݁ܶܝܪ
ܕ݁ܟ݂ܽܠܢܳܫ
ܗ݈ܺܝ
ܗܰܝܡܳܢܽܘܬ݂ܳܐ܂</div>
<div type="v" n="3">ܡܗܰܝܡܰܢ
ܗ݈ܽܘ ܕ݁ܶܝܢ
ܡܳܪܝܳܐ ܕ݁ܗܽܘ
ܢܢܰܛܰܪܟ݂ܽܘܢ
ܘܰܢܫܰܘܙܶܒ݂ܟ݂ܽܘܢ
ܡܶܢ ܒ݁ܺܝܫܳܐ܂</div>
<div type="v" n="4">ܬ݁ܟ݂ܺܝܠܺܝܢܰܢ
ܕ݁ܶܝܢ
ܥܠܰܝܟ݁ܽܘܢ
ܒ݁ܡܳܪܰܢ
ܕ݁ܡܶܕ݁ܶܡ
ܕ݁ܰܡܦ݂ܰܩܕ݂ܺܝܢܰܢ
ܠܟ݂ܽܘܢ
ܥܒ݂ܰܕ݁ܬ݁ܽܘܢ
ܐܳܦ݂
ܥܳܒ݂ܕ݁ܺܝܬ݁ܽܘܢ܂</div>
<div type="v" n="5">ܘܡܳܪܰܢ
ܢܶܬ݂ܪܽܘܨ
ܠܶܒ݁ܰܘܳܬ݂ܟ݂ܽܘܢ
ܠܚܽܘܒ݁ܶܗ
ܕ݁ܰܐܠܳܗܳܐ
ܘܠܰܡܣܰܒ݁ܪܳܢܽܘܬ݂ܶܗ
ܕ݁ܰܡܫܺܝܚܳܐ܂</div>
<div type="v" n="6">ܡܦ݂ܰܩܕ݂ܺܝܢܰܢ
ܠܟ݂ܽܘܢ ܕ݁ܶܝܢ
ܐܰܚܰܝ ܒ݁ܰܫܡܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ
ܕ݁ܰܗܘܰܝܬ݁ܽܘܢ
ܦ݁ܰܪܺܝܩܺܝܢ
ܡܶܢ ܟ݁ܽܠ
ܐܰܚܳܐ ܐܰܝܢܳܐ
ܕ݁ܒ݂ܺܝܫ ܒ݁ܺܝܫ
ܡܗܰܠܶܟ݂ ܘܠܳܐ
ܐܰܝܟ݂
ܦ݁ܽܘܩܕ݁ܳܢܶܐ
ܕ݁ܩܰܒ݁ܶܠܘ
ܡܶܢܰܢ܂</div>
<div type="v" n="7">ܐܰܢ݈ܬ݁ܽܘܢ
ܓ݁ܶܝܪ
ܝܳܕ݂ܥܺܝܢ
ܐܢ݈ܬ݁ܽܘܢ
ܐܰܝܟ݁ܰܢܳܐ
ܘܳܠܶܐ
ܠܡܶܬ݁ܕ݁ܰܡܳܝܽܘ
ܒ݁ܰܢ ܕ݁ܠܳܐ
ܗܰܠܶܟ݂ܢ ܒ݁ܺܝܫ
ܒ݁ܺܝܫ
ܒ݁ܰܝܢܳܬ݂ܟ݂ܽܘܢ܂</div>
<div type="v" n="8">ܐܳܦ݂ܠܳܐ
ܠܰܚܡܳܐ
ܕ݁ܡܰܓ݁ܳܢ
ܐܶܟ݂ܰܠܢ ܡܶܢ
ܐ݈ܢܳܫ
ܡܶܢܟ݂ܽܘܢ
ܐܶܠܳܐ
ܒ݁ܥܰܡܠܳܐ
ܘܰܒ݂ܠܶܐܘܽܬ݂ܳܐ
ܒ݁ܠܺܠܝܳܐ
ܘܒ݂ܺܐܝܡܳܡܳܐ
ܦ݁ܳܠܚܺܝܢ
ܗ݈ܘܰܝܢ ܕ݁ܥܰܠ
ܐ݈ܢܳܫ
ܡܶܢܟ݂ܽܘܢ ܠܳܐ
ܢܺܐܩܰܪ܂</div>
<div type="v" n="9">ܠܳܐ ܗ݈ܘܳܐ
ܡܶܛܽܠ ܕ݁ܠܳܐ
ܫܰܠܺܝܛ ܠܰܢ
ܐܶܠܳܐ
ܕ݁ܰܒ݂ܢܰܦ݂ܫܰܢ
ܢܶܬ݁ܶܠ ܠܟ݂ܽܘܢ
ܛܽܘܦ݂ܣܳܐ
ܕ݁ܒ݂ܰܢ
ܬ݁ܶܬ݁ܕ݁ܰܡܽܘܢ܂</div>
<div type="v" n="10">ܐܳܦ݂
ܟ݁ܰܕ݂
ܠܘܳܬ݂ܟ݂ܽܘܢ
ܗ݈ܘܰܝܢ ܓ݁ܶܝܪ
ܗܳܕ݂ܶܐ
ܡܦ݂ܰܩܕ݂ܺܝܢ
ܗ݈ܘܰܝܢ ܠܟ݂ܽܘܢ
ܕ݁ܟ݂ܽܠ ܕ݁ܠܳܐ
ܨܳܒ݂ܶܐ
ܕ݁ܢܶܦ݂ܠܽܘܚ
ܐܳܦ݂ܠܳܐ
ܢܶܠܥܰܣ܂</div>
<div type="v" n="11">ܫܳܡܥܺܝܢܰܢ
ܓ݁ܶܝܪ ܕ݁ܺܐܝܬ݂
ܒ݁ܟ݂ܽܘܢ
ܐ݈ܢܳܫܳܐ
ܕ݁ܒ݂ܺܝܫ ܒ݁ܺܝܫ
ܡܗܰܠܟ݂ܺܝܢ
ܘܡܶܕ݁ܶܡ ܠܳܐ
ܦ݁ܳܠܚܺܝܢ
ܐܶܠܳܐ ܐܶܢ
ܣܪܺܝܩܳܬ݂ܳܐ܂</div>
<div type="v" n="12">ܠܗܽܘܢ
ܕ݁ܶܝܢ ܠܗܳܠܶܝܢ
ܡܦ݂ܰܩܕ݂ܺܝܢܰܢ
ܘܒ݂ܳܥܶܝܢܰܢ
ܡܶܢܗܽܘܢ
ܒ݁ܡܳܪܰܢ
ܝܶܫܽܘܥ
ܡܫܺܝܚܳܐ
ܕ݁ܰܒ݂ܫܶܠܝܳܐ
ܢܶܗܘܽܘܢ
ܦ݁ܳܠܚܺܝܢ
ܘܳܐܟ݂ܠܺܝܢ
ܠܰܚܡܗܽܘܢ܂</div>
<div type="v" n="13">ܐܢ݈ܬ݁ܽܘܢ
ܕ݁ܶܝܢ ܐܰܚܰܝ
ܠܳܐ ܬ݁ܶܡܰܐܢ
ܠܟ݂ܽܘܢ
ܠܡܶܥܒ݁ܰܕ݂
ܕ݁ܫܰܦ݁ܺܝܪ܂</div>
<div type="v" n="14">ܘܶܐܢ
ܐ݈ܢܳܫ ܠܳܐ
ܡܶܫܬ݁ܡܰܥ
ܠܡܶܠܰܝܢ
ܗܳܠܶܝܢ
ܕ݁ܒ݂ܶܐܓ݁ܰܪܬ݁ܳܐ
ܢܶܬ݂ܦ݁ܪܶܫ
ܠܟ݂ܽܘܢ ܗܳܢܳܐ
ܘܠܳܐ
ܗܘܰܝܬ݁ܽܘܢ
ܡܶܬ݂ܚܰܠܛܺܝܢ
ܥܰܡܶܗ
ܕ݁ܢܶܒ݂ܗܰܬ݂܂</div>
<div type="v" n="15">ܘܠܳܐ
ܐܰܝܟ݂
ܒ݁ܥܶܠܕ݁ܒ݂ܳܒ݂ܳܐ
ܬ݁ܶܐܚܕ݁ܽܘܢܶܗ
ܐܶܠܳܐ
ܗܘܰܝܬ݁ܽܘܢ
ܡܰܪܬ݁ܶܝܢ ܠܶܗ
ܐܰܝܟ݂
ܕ݁ܠܰܐܚܳܐ܂</div>
<div type="v" n="16">ܗܽܘ ܕ݁ܶܝܢ
ܡܳܪܶܗ
ܕ݁ܰܫܠܳܡܳܐ
ܢܶܬ݁ܶܠ ܠܟ݂ܽܘܢ
ܫܠܳܡܳܐ
ܒ݁ܟ݂ܽܠܙܒ݂ܰܢ
ܒ݁ܟ݂ܽܠܡܶܕ݁ܶܡ
ܡܳܪܰܢ ܥܰܡ
ܟ݁ܽܠܟ݂ܽܘܢ܂</div>
<div type="v" n="17">ܫܠܳܡܳܐ
ܒ݁ܰܟ݂ܬ݂ܳܒ݂ܰܬ݂
ܐܺܝܕ݂ܰܝ ܐܶܢܳܐ
ܦ݁ܰܘܠܳܘܣ
ܟ݁ܶܬ݂ܒ݁ܶܬ݂
ܕ݁ܺܐܝܬ݂ܰܘܗ݈ܝ
ܐܳܬ݂ܳܐ
ܕ݁ܰܒ݂ܟ݂ܽܠܗܶܝܢ
ܐܶܓ݁ܪܳܬ݂ܝ
ܗܳܟ݂ܰܢܳܐ
ܟ݁ܳܬ݂ܶܒ݂
ܐ݈ܢܳܐ܂</div>
<div type="v" n="18">ܛܰܝܒ݁ܽܘܬ݂ܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ ܥܰܡ
ܟ݁ܽܠܟ݂ܽܘܢ
ܐܰܡܺܝܢ܂</div>
</div>
</div>
<div type="bk" n="1Tim">
<div type="ch" n="1">
<div type="title" n="title"> ܀ ܕܛܝܡܬܐܘܣ
ܩܕܡܝܬܐ ܐܐ </div>
<div type="v" n="1">ܦ݁ܰܘܠܳܘܣ
ܫܠܺܝܚܳܐ
ܕ݁ܝܶܫܽܘܥ
ܡܫܺܝܚܳܐ
ܒ݁ܦ݂ܽܘܩܕ݁ܳܢܳܐ
ܕ݁ܰܐܠܳܗܳܐ
ܡܰܚܝܳܢܰܢ
ܘܕ݂ܰܡܫܺܝܚܳܐ
ܝܶܫܽܘܥ
ܣܰܒ݂ܪܰܢ܂</div>
<div type="v" n="2">ܠܛܺܝܡܳܬ݂ܶܐܳܘܣ
ܒ݁ܪܳܐ
ܫܰܪܺܝܪܳܐ
ܒ݁ܗܰܝܡܳܢܽܘܬ݂ܳܐ
ܛܰܝܒ݁ܽܘܬ݂ܳܐ
ܘܪܰܚܡܶܐ
ܘܰܫܠܳܡܳܐ ܡܶܢ
ܐܰܠܳܗܳܐ
ܐܰܒ݂ܽܘܢ
ܘܰܡܫܺܝܚܳܐ
ܝܶܫܽܘܥ
ܡܳܪܰܢ܂</div>
<div type="v" n="3">ܒ݁ܥܺܝܬ݂
ܗ݈ܘܺܝܬ݂
ܡܶܢܳܟ݂ ܟ݁ܰܕ݂
ܐܳܙܶܠ ܐ݈ܢܳܐ
ܠܡܰܩܶܕ݂ܳܘܢܺܝܰܐ
ܕ݁ܰܬ݂ܩܰܘܶܐ
ܒ݁ܶܐܦ݂ܶܣܳܘܣ
ܘܰܬ݂ܦ݂ܰܩܶܕ݂
ܠܐ݈ܢܳܫ ܐ݈ܢܳܫ
ܕ݁ܠܳܐ
ܢܰܠܦ݂ܽܘܢ
ܝܽܘܠܦ݁ܳܢܶܐ
ܡܫܰܚܠܦ݂ܶܐ܂</div>
<div type="v" n="4">ܘܠܳܐ
ܢܶܬ݂ܪܡܽܘܢ
ܠܫܽܘܥܝܳܬ݂ܳܐ
ܘܰܠܬ݂ܰܫܥܝܳܬ݂ܳܐ
ܕ݁ܫܰܪܒ݂ܳܬ݂ܳܐ
ܕ݁ܣܳܟ݂ܳܐ
ܠܰܝܬ݁ ܠܗܽܘܢ
ܗܳܠܶܝܢ
ܕ݁ܚܶܪܝܳܢܶܐ
ܗ݈ܘ ܥܳܒ݂ܕ݁ܳܢ
ܝܰܬ݁ܺܝܪܳܐܝܺܬ݂
ܘܠܳܐ
ܒ݁ܶܢܝܳܢܳܐ
ܒ݁ܗܰܝܡܳܢܽܘܬ݂ܳܐ
ܕ݁ܰܐܠܳܗܳܐ܂</div>
<div type="v" n="5">ܣܳܟ݂ܶܗ
ܕ݁ܶܝܢ
ܕ݁ܦ݂ܽܘܩܕ݁ܳܢܳܐ
ܐܺܝܬ݂ܰܘܗ݈ܝ
ܚܽܘܒ݁ܳܐ ܕ݁ܡܶܢ
ܠܶܒ݁ܳܐ
ܕ݁ܰܟ݂ܝܳܐ ܘܡܶܢ
ܬ݁ܺܐܪܬ݁ܳܐ
ܛܳܒ݂ܬ݂ܳܐ ܘܡܶܢ
ܗܰܝܡܳܢܽܘܬ݂ܳܐ
ܫܰܪܺܝܪܬ݁ܳܐ܂</div>
<div type="v" n="6">ܘܡܶܢܗܶܝܢ
ܡܶܢ ܗܳܠܶܝܢ
ܛܥܰܘ ܐ݈ܢܳܫܳܐ
ܘܰܣܛܰܘ ܠܡܶܠܶܐ
ܣܪܺܝܩܳܬ݂ܳܐ܂</div>
<div type="v" n="7">ܒ݁ܕ݂ܰܒ݂ܥܰܘ
ܠܡܶܗܘܳܐ
ܡܰܠܦ݂ܳܢܶܐ
ܕ݁ܢܳܡܽܘܣܳܐ
ܟ݁ܰܕ݂ ܠܳܐ
ܡܶܣܬ݁ܰܟ݁ܠܺܝܢ
ܡܶܕ݁ܶܡ
ܕ݁ܰܡܡܰܠܠܺܝܢ
ܘܠܳܐ ܡܶܕ݁ܶܡ
ܕ݁ܰܥܠܰܘܗ݈ܝ
ܡܶܬ݂ܚܪܶܝܢ܂</div>
<div type="v" n="8">ܝܳܕ݂ܥܺܝܢܰܢ
ܕ݁ܶܝܢ
ܕ݁ܢܳܡܽܘܣܳܐ
ܫܰܦ݁ܺܝܪ ܗ݈ܽܘ
ܐܶܢ ܐ݈ܢܳܫ
ܐܰܟ݂ܘܳܬ݂ܶܗ
ܕ݁ܢܳܡܽܘܣܳܐ
ܢܶܬ݁ܕ݁ܰܒ݁ܰܪ
ܒ݁ܶܗ܂</div>
<div type="v" n="9">ܟ݁ܰܕ݂
ܝܳܕ݂ܰܥ
ܕ݁ܰܠܟ݂ܺܐܢܶܐ
ܢܳܡܽܘܣܳܐ ܠܳܐ
ܣܺܝܡ ܐܶܠܳܐ
ܠܥܰܘܳܠܶܐ
ܘܰܠܡܳܪܽܘܕ݂ܶܐ
ܘܰܠܪܰܫܺܝܥܶܐ
ܘܰܠܚܰܛܳܝܶܐ
ܘܰܠܥܰܢܳܬ݂ܶܐ
ܘܠܰܐܝܠܶܝܢ
ܕ݁ܠܳܐ ܕ݁ܟ݂ܶܝܢ
ܘܠܰܐܝܠܶܝܢ
ܕ݁ܡܳܚܶܝܢ
ܠܰܐܒ݂ܳܗܰܝܗܽܘܢ
ܘܠܰܐܝܠܶܝܢ
ܕ݁ܡܳܚܶܝܢ
ܠܶܐܡܗܳܬ݂ܗܽܘܢ
ܘܰܠܩܳܛܽܘܠܶܐ܂</div>
<div type="v" n="10">ܘܰܠܙܰܢܳܝܶܐ
ܘܰܠܫܳܟ݂ܒ݁ܰܝ
ܥܰܡ ܕ݁ܶܟ݂ܪܶܐ
ܘܰܠܓ݂ܳܢܒ݁ܰܝ
ܒ݁ܢܰܝ ܚܺܐܪܶܐ
ܘܰܠܕ݂ܰܓ݁ܳܠܶܐ
ܘܰܠܥܳܒ݂ܪܰܝ
ܥܰܠ ܡܰܘܡܳܬ݂ܳܐ
ܘܰܠܟ݂ܽܠܡܶܕ݁ܶܡ
ܕ݁ܺܐܝܬ݂ܰܘܗ݈ܝ
ܣܰܩܽܘܒ݂ܠܳܐ
ܠܝܽܘܠܦ݁ܳܢܳܐ
ܚܠܺܝܡܳܐ܂</div>
<div type="v" n="11">ܕ݁ܶܐܘܰܢܓ݁ܶܠܺܝܳܘܢ
ܕ݁ܬ݂ܶܫܒ݁ܽܘܚܬ݁ܶܗ
ܕ݁ܰܐܠܳܗܳܐ
ܡܒ݂ܰܪܟ݂ܳܐ ܗܰܘ
ܕ݁ܶܐܢܳܐ
ܐܶܬ݂ܗܰܝܡܢܶܬ݂܂</div>
<div type="v" n="12">ܘܡܰܘܕ݁ܶܐ
ܐ݈ܢܳܐ ܠܶܗ
ܕ݁ܚܰܝܠܰܢܝ
ܠܡܳܪܰܢ ܝܶܫܽܘܥ
ܡܫܺܝܚܳܐ
ܕ݁ܚܰܫܒ݁ܰܢܝ
ܡܗܰܝܡܢܳܐ
ܘܣܳܡܰܢܝ
ܠܬ݂ܶܫܡܶܫܬ݁ܶܗ܂</div>
<div type="v" n="13">ܠܺܝ ܕ݁ܡܶܢ
ܩܕ݂ܺܝܡ
ܡܓ݂ܰܕ݁ܦ݂ܳܢ
ܗ݈ܘܺܝܬ݂
ܘܪܳܕ݂ܽܘܦ݂
ܘܰܡܨܰܥܪܳܢ
ܐܶܠܳܐ
ܐܶܬ݂ܚܰܢܢܶܬ݂
ܡܶܛܽܠ ܕ݁ܟ݂ܰܕ݂
ܠܳܐ ܝܳܕ݂ܰܥ
ܗ݈ܘܺܝܬ݂
ܥܶܒ݂ܕ݁ܶܬ݂
ܕ݁ܠܳܐ
ܗܰܝܡܳܢܽܘܬ݂ܳܐ܂</div>
<div type="v" n="14">ܣܶܓ݂ܝܰܬ݂
ܒ݁ܺܝ ܕ݁ܶܝܢ
ܛܰܝܒ݁ܽܘܬ݂ܶܗ
ܕ݁ܡܳܪܰܢ
ܘܗܰܝܡܳܢܽܘܬ݂ܳܐ
ܘܚܽܘܒ݁ܳܐ
ܕ݁ܰܒ݂ܝܶܫܽܘܥ
ܡܫܺܝܚܳܐ܂</div>
<div type="v" n="15">ܡܗܰܝܡܢܳܐ
ܗ݈ܝ ܡܶܠܬ݂ܳܐ
ܘܫܳܘܝܳܐ ܗ݈ܝ
ܠܰܡܩܰܒ݁ܳܠܽܘܬ݂ܳܗ
ܕ݁ܝܶܫܽܘܥ
ܡܫܺܝܚܳܐ
ܐܶܬ݂ܳܐ
ܠܥܳܠܡܳܐ
ܠܡܰܚܳܝܽܘ
ܠܚܰܛܳܝܶܐ
ܕ݁ܩܰܕ݂ܡܳܝܗܽܘܢ
ܐܶܢܳܐ ܐ݈ܢܳܐ܂</div>
<div type="v" n="16">ܐܶܠܳܐ
ܡܶܛܽܠ ܗܳܢܳܐ
ܪܰܚܶܡ ܥܠܰܝ
ܕ݁ܒ݂ܺܝ
ܩܰܕ݂ܡܳܐ
ܢܚܰܘܶܐ ܝܶܫܽܘܥ
ܡܫܺܝܚܳܐ
ܟ݁ܽܠܳܗ
ܡܰܓ݁ܪܰܬ݂
ܪܽܘܚܶܗ
ܠܬ݂ܰܚܘܺܝܬ݂ܳܐ
ܕ݁ܰܐܝܠܶܝܢ
ܕ݁ܰܥܬ݂ܺܝܕ݂ܺܝܢ
ܕ݁ܰܢܗܰܝܡܢܽܘܢ
ܒ݁ܶܗ ܠܚܰܝܶܐ
ܕ݁ܰܠܥܳܠܰܡ܂</div>
<div type="v" n="17">ܠܡܰܠܟ݁ܳܐ
ܕ݁ܶܝܢ
ܕ݁ܥܳܠܡܶܐ ܠܗܰܘ
ܕ݁ܠܳܐ
ܡܶܬ݂ܚܰܒ݁ܰܠ
ܘܠܳܐ ܡܶܬ݂ܚܙܶܐ
ܕ݁ܗܽܘܝܽܘ ܚܰܕ݂
ܐܰܠܳܗܳܐ
ܐܺܝܩܳܪܳܐ
ܘܬ݂ܶܫܒ݁ܽܘܚܬ݁ܳܐ
ܠܥܳܠܰܡ
ܥܳܠܡܺܝܢ
ܐܰܡܺܝܢ܂</div>
<div type="v" n="18">ܗܳܢܳܐ
ܦ݁ܽܘܩܕ݁ܳܢܳܐ
ܡܰܓ݂ܥܶܠ ܐ݈ܢܳܐ
ܠܳܟ݂ ܒ݁ܶܪܝ
ܛܺܝܡܳܬ݂ܶܐܳܘܣ
ܐܰܝܟ݂
ܢܒ݂ܺܝܰܘܳܬ݂ܳܐ
ܩܰܕ݂ܡܳܝܳܬ݂ܳܐ
ܕ݁ܰܗܘܰܝ
ܥܠܰܝܟ݁
ܕ݁ܬ݂ܶܦ݂ܠܽܘܚ
ܒ݁ܗܶܝܢ
ܦ݁ܳܠܚܽܘܬ݂ܳܐ
ܗܳܕ݂ܶܐ
ܫܰܦ݁ܺܝܪܬ݁ܳܐ܂</div>
<div type="v" n="19">ܒ݁ܗܰܝܡܳܢܽܘܬ݂ܳܐ
ܘܰܒ݂ܬ݂ܺܐܪܬ݁ܳܐ
ܛܳܒ݂ܬ݂ܳܐ
ܐܰܝܠܶܝܢ ܓ݁ܶܝܪ
ܕ݁ܰܠܗܳܕ݂ܶܐ
ܕ݁ܚܰܩܘ
ܡܶܢܗܽܘܢ ܡܶܢ
ܗܰܝܡܳܢܽܘܬ݂ܳܐ
ܐܶܣܬ݁ܰܪܰܩܘ܂</div>
<div type="v" n="20">ܐܰܝܟ݂
ܗܽܘܡܶܢܶܐܳܘܣ
ܘܰܐܠܶܟ݁ܣܰܢܕ݁ܪܳܘܣ
ܗܳܠܶܝܢ
ܕ݁ܰܐܫܠܡܶܬ݂
ܠܣܳܛܳܢܳܐ
ܕ݁ܢܶܬ݂ܪܕ݂ܽܘܢ
ܕ݁ܠܳܐ ܢܶܗܘܽܘܢ
ܡܓ݂ܰܕ݁ܦ݂ܺܝܢ܂</div>
</div>
<div type="ch" n="2">
<div type="title" n="title"> ܀ ܕܛܝܡܬܐܘܣ
ܩܕܡܝܬܐ ܒܒ </div>
<div type="v" n="1">ܒ݁ܳܥܶܐ
ܐ݈ܢܳܐ ܗܳܟ݂ܺܝܠ
ܡܶܢܳܟ݂ ܕ݁ܡܶܢ
ܩܕ݂ܳܡ
ܟ݁ܽܠܡܶܕ݁ܶܡ
ܒ݁ܳܥܽܘܬ݂ܳܐ
ܬ݁ܶܗܘܶܐ
ܡܩܰܪܶܒ݂
ܠܰܐܠܳܗܳܐ
ܘܰܨܠܽܘܬ݂ܳܐ
ܘܬ݂ܰܚܢܰܢܬ݁ܳܐ
ܘܬ݂ܰܘܕ݁ܺܝܬ݂ܳܐ
ܚܠܳܦ݂
ܟ݁ܽܠܗܽܘܢ
ܒ݁ܢܰܝܢܳܫܳܐ܂</div>
<div type="v" n="2">ܚܠܳܦ݂
ܡܰܠܟ݁ܶܐ
ܘܪܰܘܪܒ݂ܳܢܶܐ
ܕ݁ܥܽܘܡܪܳܐ
ܫܰܠܝܳܐ
ܘܢܺܝܚܳܐ
ܢܶܥܡܰܪ
ܒ݁ܟ݂ܽܠܳܗ
ܕ݁ܶܚܠܰܬ݂
ܐܰܠܳܗܳܐ
ܘܕ݁ܰܟ݂ܝܽܘܬ݂ܳܐ܂</div>
<div type="v" n="3">ܗܳܕ݂ܶܐ
ܓ݁ܶܝܪ
ܫܰܦ݁ܺܝܪܳܐ
ܘܰܡܩܰܒ݁ܠܳܐ
ܩܕ݂ܳܡ ܐܰܠܳܗܳܐ
ܡܰܚܝܳܢܰܢ܂</div>
<div type="v" n="4">ܗܰܘ
ܕ݁ܨܳܒ݂ܶܐ
ܕ݁ܟ݂ܽܠܗܽܘܢ
ܒ݁ܢܰܝܢܳܫܳܐ
ܢܺܚܽܘܢ
ܘܢܶܬ݂ܦ݁ܢܽܘܢ
ܠܺܝܕ݂ܰܥܬ݂ܳܐ
ܕ݁ܰܫܪܳܪܳܐ܂</div>
<div type="v" n="5">ܚܰܕ݂ ܗ݈ܽܘ
ܓ݁ܶܝܪ ܐܰܠܳܗܳܐ
ܘܚܰܕ݂ ܗ݈ܽܘ
ܡܶܨܥܳܝܳܐ
ܕ݁ܰܐܠܳܗܳܐ
ܘܕ݂ܰܒ݂ܢܰܝܢܳܫܳܐ
ܒ݁ܰܪܢܳܫܳܐ
ܝܶܫܽܘܥ
ܡܫܺܝܚܳܐ܂</div>
<div type="v" n="6">ܗܰܘ
ܕ݁ܝܰܗ݈ܒ݂
ܢܰܦ݂ܫܶܗ
ܦ݁ܽܘܪܩܳܢܳܐ
ܚܠܳܦ݂ ܟ݁ܽܠ
ܐ݈ܢܳܫ
ܣܳܗܕ݁ܽܘܬ݂ܳܐ
ܕ݁ܶܐܬ݂ܳܬ݂
ܒ݁ܙܰܒ݂ܢܳܗ܂</div>
<div type="v" n="7">ܗܳܝ
ܕ݁ܶܐܢܳܐ
ܐܶܬ݁ܣܺܝܡܶܬ݂
ܟ݁ܪܽܘܙܳܗ
ܘܰܫܠܺܝܚܳܗ
ܩܽܘܫܬ݁ܳܐ
ܐܳܡܰܪ ܐ݈ܢܳܐ
ܘܠܳܐ ܡܕ݂ܰܓ݁ܶܠ
ܐ݈ܢܳܐ
ܕ݁ܰܗܘܺܝܬ݂
ܡܰܠܦ݂ܳܢܳܐ
ܕ݁ܥܰܡ݈ܡܶܐ
ܒ݁ܗܰܝܡܳܢܽܘܬ݂ܳܐ
ܕ݁ܰܫܪܳܪܳܐ܂</div>
<div type="v" n="8">ܨܳܒ݂ܶܐ
ܐ݈ܢܳܐ ܗܳܟ݂ܺܝܠ
ܕ݁ܰܗܘܰܘ
ܡܨܰܠܶܝܢ
ܓ݁ܰܒ݂ܪܶܐ
ܒ݁ܟ݂ܽܠ
ܕ݁ܽܘܟ݁ܳܐ
ܟ݁ܰܕ݂
ܡܪܺܝܡܺܝܢ
ܐܺܝܕ݂ܰܝܗܽܘܢ
ܕ݁ܰܟ݂ܝܳܐܝܺܬ݂
ܕ݁ܠܳܐ
ܪܽܘܓ݂ܙܳܐ
ܘܰܕ݂ܠܳܐ
ܡܰܚܫܒ݂ܳܬ݂ܳܐ܂</div>
<div type="v" n="9">ܗܳܟ݂ܰܢܳܐ
ܐܳܦ݂ ܢܶܫܶܐ
ܒ݁ܶܐܣܟ݁ܺܡܳܐ
ܢܰܟ݂ܦ݁ܳܐ
ܕ݁ܰܠܒ݂ܽܘܫܳܐ
ܒ݁ܬ݂ܰܚܡܶܨܬ݁ܳܐ
ܘܰܒ݂ܢܰܟ݂ܦ݁ܽܘܬ݂ܳܐ
ܢܶܗܘܶܐ
ܬ݁ܰܨܒ݁ܺܝܬ݂ܗܶܝܢ
ܠܳܐ
ܒ݁ܰܓ݂ܕ݂ܽܘܠܶܐ
ܘܰܒ݂ܕ݂ܰܗܒ݂ܳܐ
ܐܰܘ
ܒ݁ܡܰܪܓ݁ܳܢܝܳܬ݂ܳܐ
ܐܰܘ ܒ݁ܢܰܚܬ݁ܶܐ
ܫܰܦ݁ܺܝܪܶܐ܂</div>
<div type="v" n="10">ܐܶܠܳܐ
ܒ݁ܰܥܒ݂ܳܕ݂ܶܐ
ܛܳܒ݂ܶܐ
ܐܰܝܟ݁ܰܢܳܐ
ܕ݁ܝܳܐܶܐ
ܠܢܶܫܶܐ
ܕ݁ܡܶܫܬ݁ܰܘܕ݁ܝܳܢ
ܕ݁ܶܚܠܰܬ݂
ܐܰܠܳܗܳܐ܂</div>
<div type="v" n="11">ܐܰܢ݈ܬ݁ܬ݂ܳܐ
ܒ݁ܫܶܠܝܳܐ
ܗܘܳܬ݂ ܝܳܠܦ݁ܳܐ
ܒ݁ܟ݂ܽܠ
ܫܽܘܥܒ݁ܳܕ݂܂</div>
<div type="v" n="12">ܠܰܐܢ݈ܬ݁ܬ݂ܳܐ
ܓ݁ܶܝܪ
ܠܡܰܠܳܦ݂ܽܘ ܠܳܐ
ܡܰܦ݁ܶܣ ܐ݈ܢܳܐ
ܘܠܳܐ
ܠܡܰܡܪܳܚܽܘ ܥܰܠ
ܓ݁ܰܒ݂ܪܳܐ
ܐܶܠܳܐ ܬ݁ܶܗܘܶܐ
ܒ݁ܫܶܠܝܳܐ܂</div>
<div type="v" n="13">ܐܳܕ݂ܳܡ
ܓ݁ܶܝܪ
ܐܶܬ݂ܓ݁ܒ݂ܶܠ
ܠܽܘܩܕ݂ܰܡ
ܘܗܳܝܕ݁ܶܝܢ
ܚܰܘܳܐ܂</div>
<div type="v" n="14">ܘܳܐܕ݂ܳܡ
ܠܳܐ ܛܥܳܐ
ܐܰܢ݈ܬ݁ܬ݂ܳܐ
ܕ݁ܶܝܢ ܛܥܳܬ݂
ܘܥܶܒ݂ܪܰܬ݂ ܥܰܠ
ܦ݁ܽܘܩܕ݁ܳܢܳܐ܂</div>
<div type="v" n="15">ܚܳܝܳܐ
ܕ݁ܶܝܢ ܒ݁ܝܰܕ݂
ܝܰܠܕ݁ܶܝܗ ܐܶܢ
ܢܩܰܘܽܘܢ
ܒ݁ܗܰܝܡܳܢܽܘܬ݂ܳܐ
ܘܰܒ݂ܚܽܘܒ݁ܳܐ
ܘܰܒ݂ܩܰܕ݁ܺܝܫܽܘܬ݂ܳܐ
ܘܰܒ݂ܢܰܟ݂ܦ݁ܽܘܬ݂ܳܐ܂</div>
</div>
<div type="ch" n="3">
<div type="title" n="title"> ܀ ܕܛܝܡܬܐܘܣ
ܩܕܡܝܬܐ ܓܓ </div>
<div type="v" n="1">ܡܗܰܝܡܢܳܐ
ܗ݈ܝ ܡܶܠܬ݂ܳܐ
ܕ݁ܶܐܢ ܐ݈ܢܳܫ
ܪܳܐܶܓ݂
ܩܰܫܺܝܫܽܘܬ݂ܳܐ
ܥܒ݂ܳܕ݂ܶܐ
ܛܳܒ݂ܶܐ
ܪܳܐܶܓ݂܂</div>
<div type="v" n="2">ܘܳܠܶܐ
ܕ݁ܶܝܢ
ܕ݁ܢܶܗܘܶܐ
ܩܰܫܺܝܫܳܐ
ܐܰܝܢܳܐ
ܕ݁ܡܽܘܡܳܐ ܠܳܐ
ܡܶܫܬ݁ܟ݂ܰܚ
ܒ݁ܶܗ ܘܰܗܘܳܐ
ܒ݁ܰܥܠܳܐ
ܕ݁ܰܚܕ݂ܳܐ
ܐܰܢ݈ܬ݁ܬ݂ܳܐ
ܐܰܝܢܳܐ ܕ݁ܥܺܝܪ
ܪܶܥܝܳܢܶܗ
ܘܰܢܟ݂ܶܦ݂
ܘܰܡܛܰܟ݁ܰܣ
ܘܪܳܚܶܡ
ܐܰܟ݂ܣܢܳܝܶܐ
ܘܡܰܠܦ݂ܳܢ܂</div>
<div type="v" n="3">ܘܠܳܐ
ܥܳܒ݂ܰܪ ܥܰܠ
ܚܰܡܪܳܐ ܘܠܳܐ
ܪܳܗܛܳܐ
ܐܺܝܕ݂ܶܗ
ܠܡܶܡܚܳܐ ܐܶܠܳܐ
ܢܶܗܘܶܐ
ܡܰܟ݁ܺܝܟ݂ ܘܠܳܐ
ܢܰܨܳܝ ܘܠܳܐ
ܪܳܚܶܡ
ܟ݁ܶܣܦ݁ܳܐ܂</div>
<div type="v" n="4">ܘܰܡܕ݂ܰܒ݁ܰܪ
ܒ݁ܰܝܬ݁ܶܗ
ܫܰܦ݁ܺܝܪ
ܘܰܐܚܺܝܕ݂
ܒ݁ܢܰܘܗ݈ܝ
ܒ݁ܫܽܘܥܒ݁ܳܕ݂ܳܐ
ܒ݁ܟ݂ܽܠܳܗ
ܕ݁ܰܟ݂ܝܽܘܬ݂ܳܐ܂</div>
<div type="v" n="5">ܐܶܢ ܓ݁ܶܝܪ
ܒ݁ܰܝܬ݁ܳܐ
ܕ݁ܢܰܦ݂ܫܶܗ ܠܳܐ
ܝܳܕ݂ܰܥ
ܕ݁ܰܢܕ݂ܰܒ݁ܰܪ
ܫܰܦ݁ܺܝܪ
ܐܰܝܟ݁ܰܢܳܐ
ܡܶܫܟ݁ܰܚ
ܥܺܕ݈݁ܬ݁ܶܗ
ܕ݁ܰܐܠܳܗܳܐ
ܕ݁ܰܢܕ݂ܰܒ݁ܰܪ܂</div>
<div type="v" n="6">ܘܠܳܐ
ܢܶܗܘܶܐ ܛܠܶܐ
ܬ݁ܽܘܠܡܳܕ݂ܶܗ
ܕ݁ܠܳܐ
ܢܶܬ݁ܪܺܝܡ
ܘܢܶܦ݁ܶܠ
ܒ݁ܕ݂ܺܝܢܶܗ
ܕ݁ܣܳܛܳܢܳܐ܂</div>
<div type="v" n="7">ܘܳܠܶܐ
ܕ݁ܶܝܢ ܕ݁ܳܐܦ݂
ܣܳܗܕ݁ܽܘܬ݂ܳܐ
ܫܰܦ݁ܺܝܪܬ݁ܳܐ
ܐܺܝܬ݂ ܠܶܗ ܡܶܢ
ܒ݁ܰܪܳܝܶܐ
ܕ݁ܠܳܐ ܢܶܦ݁ܶܠ
ܒ݁ܚܶܣܕ݁ܳܐ
ܘܰܒ݂ܦ݂ܰܚܶܐ
ܕ݁ܣܳܛܳܢܳܐ܂</div>
<div type="v" n="8">ܘܳܐܦ݂
ܡܫܰܡܫܳܢܶܐ
ܗܳܟ݂ܰܢܳܐ
ܢܶܗܘܽܘܢ
ܕ݁ܟ݂ܶܝܢ ܘܠܳܐ
ܢܡܰܠܠܽܘܢ
ܬ݁ܰܪܬ݁ܶܝܢ
ܘܠܳܐ ܢܶܗܘܽܘܢ
ܨܠܶܝܢ ܠܚܰܡܪܳܐ
ܣܰܓ݁ܺܝܳܐܐ
ܘܠܳܐ ܢܶܪܚܡܽܘܢ
ܝܽܘܬ݂ܪܳܢܶܐ
ܛܰܢܦ݁ܶܐ܂</div>
<div type="v" n="9">ܐܶܠܳܐ
ܢܶܐܚܕ݂ܽܘܢ
ܐ݈ܪܳܙܳܐ
ܕ݁ܗܰܝܡܳܢܽܘܬ݂ܳܐ
ܒ݁ܬ݂ܺܐܪܬ݁ܳܐ
ܕ݁ܟ݂ܺܝܬ݂ܳܐ܂</div>
<div type="v" n="10">ܘܗܶܢܽܘܢ
ܗܳܠܶܝܢ
ܢܶܬ݂ܒ݁ܩܽܘܢ
ܠܽܘܩܕ݂ܰܡ
ܘܗܳܝܕ݁ܶܝܢ
ܢܫܰܡܫܽܘܢ
ܟ݁ܰܕ݂
ܐܺܝܬ݂ܰܝܗܽܘܢ
ܕ݁ܠܳܐ
ܪܶܫܝܳܢ܂</div>
<div type="v" n="11">ܗܳܟ݂ܰܢܳܐ
ܐܳܦ݂ ܢܶܫܶܐ
ܢܶܗܘܝܳܢ
ܢܰܟ݂ܦ݁ܳܢ
ܘܢܶܗܘܶܐ ܥܺܝܪ
ܪܶܥܝܳܢܗܶܝܢ
ܘܢܶܗܘܝܳܢ
ܡܗܰܝܡܢܳܢ
ܒ݁ܟ݂ܽܠ ܡܶܕ݁ܶܡ
ܘܠܳܐ ܢܶܗܘܝܳܢ
ܐܳܟ݂ܠܳܢ
ܩܰܪܨܶܐ܂</div>
<div type="v" n="12">ܡܫܰܡܫܳܢܶܐ
ܢܶܗܘܽܘܢ
ܐܰܝܢܳܐ
ܕ݁ܰܚܕ݂ܳܐ
ܐܰܢ݈ܬ݁ܬ݂ܳܐ
ܗܘܳܬ݂ ܠܶܗ
ܘܕ݂ܰܒ݁ܰܪ
ܒ݁ܢܰܘܗ݈ܝ
ܘܒ݂ܰܝܬ݁ܶܗ
ܫܰܦ݁ܺܝܪ܂</div>
<div type="v" n="13">ܐܰܝܠܶܝܢ
ܓ݁ܶܝܪ
ܕ݁ܫܰܡܶܫܘ
ܫܰܦ݁ܺܝܪ
ܕ݁ܰܪܓ݂ܳܐ
ܛܳܒ݂ܳܐ ܩܳܢܶܝܢ
ܠܢܰܦ݂ܫܗܽܘܢ
ܘܡܰܓ݂ܠܶܐ
ܐܰܦ݁ܶܐ
ܣܰܓ݁ܺܝܳܐܐ
ܒ݁ܗܰܝܡܳܢܽܘܬ݂ܳܐ
ܕ݁ܝܶܫܽܘܥ
ܡܫܺܝܚܳܐ܂</div>
<div type="v" n="14">ܗܳܠܶܝܢ
ܟ݁ܳܬ݂ܶܒ݂
ܐ݈ܢܳܐ ܠܳܟ݂
ܟ݁ܰܕ݂ ܡܣܰܒ݁ܰܪ
ܐ݈ܢܳܐ
ܕ݁ܒ݂ܰܥܓ݂ܰܠ
ܐܳܬ݂ܶܐ ܐ݈ܢܳܐ
ܠܘܳܬ݂ܳܟ݂܂</div>
<div type="v" n="15">ܘܶܐܢ ܗܽܘ
ܕ݁ܶܝܢ
ܕ݁ܡܰܘܚܰܪ
ܐ݈ܢܳܐ
ܕ݁ܬ݂ܶܕ݁ܰܥ
ܐܰܝܟ݁ܰܢܳܐ
ܘܳܠܶܐ
ܠܡܶܬ݂ܗܰܦ݁ܳܟ݂ܽܘ
ܒ݁ܒ݂ܰܝܬ݁ܶܗ
ܕ݁ܰܐܠܳܗܳܐ
ܕ݁ܺܐܝܬ݂ܶܝܗ
ܥܺܕ݈݁ܬ݁ܳܐ
ܕ݁ܰܐܠܳܗܳܐ
ܚܰܝܳܐ
ܥܰܡܽܘܕ݂ܳܐ
ܘܫܶܬ݂ܶܐܣܬ݂ܳܐ
ܕ݁ܰܫܪܳܪܳܐ܂</div>
<div type="v" n="16">ܘܫܰܪܺܝܪܳܐܝܺܬ݂
ܪܰܒ݂ ܗܽܘ
ܐ݈ܪܳܙܳܐ ܗܳܢܳܐ
ܕ݁ܟ݂ܺܐܢܽܘܬ݂ܳܐ
ܕ݁ܶܐܬ݂ܓ݁ܠܺܝ
ܒ݁ܰܒ݂ܣܰܪ
ܘܶܐܙܕ݁ܰܕ݁ܰܩ
ܒ݁ܪܽܘܚ
ܘܶܐܬ݂ܚܙܺܝ
ܠܡܰܠܰܐܟ݂ܶܐ
ܘܶܐܬ݂ܟ݁ܪܶܙ
ܒ݁ܶܝܬ݂
ܥܰܡ݈ܡܶܐ
ܘܶܐܬ݂ܗܰܝܡܰܢ
ܒ݁ܥܳܠܡܳܐ
ܘܶܐܣܬ݁ܰܠܰܩ
ܒ݁ܫܽܘܒ݂ܚܳܐ܂</div>
</div>
<div type="ch" n="4">
<div type="title" n="title"> ܀ ܕܛܝܡܬܐܘܣ
ܩܕܡܝܬܐ ܕܕ </div>
<div type="v" n="1">ܪܽܘܚܳܐ
ܕ݁ܶܝܢ
ܦ݁ܫܺܝܩܳܐܝܺܬ݂
ܐܳܡܪܳܐ
ܕ݁ܰܒ݂ܙܰܒ݂ܢܶܐ
ܐ݈ܚܪܳܝܶܐ
ܢܶܦ݂ܪܩܽܘܢ
ܐ݈ܢܳܫ ܐ݈ܢܳܫ
ܡܶܢ
ܗܰܝܡܳܢܽܘܬ݂ܳܐ
ܘܢܺܐܙܽܠ݈ܘܢ
ܒ݁ܳܬ݂ܰܪ
ܪܽܘܚܶܐ
ܛܳܥܝܳܬ݂ܳܐ
ܘܒ݂ܳܬ݂ܰܪ
ܝܽܘܠܦ݁ܳܢܶܐ
ܕ݁ܫܺܐܕ݂ܶܐ܂</div>
<div type="v" n="2">ܗܳܠܶܝܢ
ܕ݁ܒ݂ܶܐܣܟ݁ܺܡܳܐ
ܕ݁ܰܓ݁ܳܠܳܐ
ܡܰܛܥܶܝܢ
ܘܰܡܡܰܠܠܺܝܢ
ܟ݁ܰܕ݁ܳܒ݂ܽܘܬ݂ܳܐ
ܘܰܟ݂ܘܶܝܢ
ܒ݁ܬ݂ܺܐܪܬ݁ܗܽܘܢ܂</div>
<div type="v" n="3">ܘܟ݂ܳܠܶܝܢ
ܠܡܶܙܕ݁ܰܘܳܓ݂ܽܘ
ܘܡܰܦ݂ܪܩܺܝܢ
ܡܶܢ
ܡܶܐܟ݂ܠܳܬ݂ܳܐ
ܐܰܝܠܶܝܢ
ܕ݁ܰܐܠܳܗܳܐ
ܒ݁ܪܳܐ ܐܶܢܶܝܢ
ܠܚܽܘܫܳܚܳܐ
ܘܰܠܬ݂ܰܘܕ݁ܺܝܬ݂ܳܐ
ܠܰܐܝܠܶܝܢ
ܕ݁ܰܡܗܰܝܡܢܺܝܢ
ܘܝܳܕ݂ܥܺܝܢ
ܫܪܳܪܳܐ܂</div>
<div type="v" n="4">ܡܶܛܽܠ
ܕ݁ܟ݂ܽܠ
ܕ݁ܰܒ݂ܪܶܐ
ܠܰܐܠܳܗܳܐ
ܫܰܦ݁ܺܝܪ ܗ݈ܽܘ
ܘܠܰܝܬ݁ ܡܶܕ݁ܶܡ
ܕ݁ܡܰܣܠܰܝ ܐܶܢ
ܒ݁ܬ݂ܰܘܕ݁ܺܝܬ݂ܳܐ
ܢܶܬ݂ܢܣܶܒ݂܂</div>
<div type="v" n="5">ܡܶܬ݂ܩܰܕ݁ܰܫ
ܓ݁ܶܝܪ
ܒ݁ܡܶܠܬ݂ܳܐ
ܕ݁ܰܐܠܳܗܳܐ
ܘܒ݂ܰܨܠܽܘܬ݂ܳܐ܂</div>
<div type="v" n="6">ܗܳܠܶܝܢ ܐܶܢ
ܬ݁ܶܗܘܶܐ
ܡܰܠܶܦ݂
ܠܰܐܚܰܝܟ݁
ܡܫܰܡܫܳܢܳܐ
ܛܳܒ݂ܳܐ
ܬ݁ܶܗܘܶܐ
ܕ݁ܝܶܫܽܘܥ
ܡܫܺܝܚܳܐ ܟ݁ܰܕ݂
ܡܶܬ݂ܪܰܒ݁ܶܐ
ܐܰܢ݈ܬ݁
ܒ݁ܡܶܠܶܐ
ܕ݁ܗܰܝܡܳܢܽܘܬ݂ܳܐ
ܘܰܒ݂ܝܽܘܠܦ݁ܳܢܳܐ
ܛܳܒ݂ܳܐ
ܕ݁ܝܰܠܺܝܦ݂
ܐܰܢ݈ܬ݁܂</div>
<div type="v" n="7">ܡܶܢ
ܫܽܘܥܝܳܬ݂ܳܐ
ܕ݁ܶܝܢ
ܦ݁ܰܟ݁ܺܝܗܳܬ݂ܳܐ
ܕ݁ܣܳܒ݂ܳܬ݂ܳܐ
ܐܶܫܬ݁ܰܐ݈ܠ
ܘܕ݂ܰܪܶܫ
ܢܰܦ݂ܫܳܟ݂
ܒ݁ܟ݂ܺܐܢܽܘܬ݂ܳܐ܂</div>
<div type="v" n="8">ܕ݁ܽܘܪܳܫܳܐ
ܓ݁ܶܝܪ
ܕ݁ܦ݂ܰܓ݂ܪܳܐ
ܙܰܒ݂ܢܳܐ ܗ݈ܘ
ܙܥܽܘܪܳܐ
ܡܰܘܬ݁ܰܪ
ܟ݁ܺܐܢܽܘܬ݂ܳܐ
ܕ݁ܶܝܢ ܒ݁ܟ݂ܽܠ
ܡܶܕ݁ܶܡ
ܡܰܘܬ݁ܪܳܐ
ܘܺܐܝܬ݂ ܠܳܗ
ܫܽܘܘ݈ܕ݁ܳܝܳܐ
ܕ݁ܚܰܝܶܐ
ܕ݁ܙܰܒ݂ܢܳܐ
ܗܳܢܳܐ
ܘܕ݂ܰܥܬ݂ܺܝܕ݂܂</div>
<div type="v" n="9">ܡܗܰܝܡܢܳܐ
ܗ݈ܝ ܡܶܠܬ݂ܳܐ
ܘܫܳܘܝܳܐ ܗ݈ܝ
ܠܰܡܩܰܒ݁ܳܠܽܘܬ݂ܳܗ܂</div>
<div type="v" n="10">ܡܶܛܽܠ
ܗܳܕ݂ܶܐ ܗ݈ܘ
ܓ݁ܶܝܪ
ܠܳܐܶܝܢܰܢ
ܘܡܶܬ݂ܚܰܣܕ݂ܺܝܢܰܢ
ܕ݁ܰܡܣܰܒ݁ܪܺܝܢܰܢ
ܒ݁ܰܐܠܳܗܳܐ
ܚܰܝܳܐ
ܕ݁ܺܐܝܬ݂ܰܘܗ݈ܝ
ܡܰܚܝܳܢܳܐ
ܕ݁ܰܒ݂ܢܰܝܢܳܫܳܐ
ܟ݁ܽܠܗܽܘܢ
ܝܰܬ݁ܺܝܪܳܐܝܺܬ݂
ܕ݁ܰܡܗܰܝܡܢܶܐ܂</div>
<div type="v" n="11">ܗܳܠܶܝܢ
ܐܰܠܶܦ݂
ܘܦ݂ܰܩܶܕ݂܂</div>
<div type="v" n="12">ܘܠܳܐ
ܐ݈ܢܳܫ ܢܰܒ݂ܣܶܐ
ܥܰܠ
ܛܰܠܝܽܘܬ݂ܳܟ݂
ܐܶܠܳܐ ܗܘܺܝ
ܕ݁ܡܽܘܬ݂ܳܐ
ܠܰܡܗܰܝܡܢܶܐ
ܒ݁ܡܶܠܬ݂ܳܐ
ܘܰܒ݂ܗܽܘܦ݁ܳܟ݂ܳܐ
ܘܰܒ݂ܚܽܘܒ݁ܳܐ
ܘܰܒ݂ܗܰܝܡܳܢܽܘܬ݂ܳܐ
ܘܰܒ݂ܕ݂ܰܟ݂ܝܽܘܬ݂ܳܐ܂</div>
<div type="v" n="13">ܥܰܕ݂
ܐܳܬ݂ܶܐ ܐ݈ܢܳܐ
ܐܶܬ݂ܚܰܦ݁ܰܛ
ܒ݁ܩܶܪܝܳܢܳܐ
ܘܰܒ݂ܒ݂ܳܥܽܘܬ݂ܳܐ
ܘܰܒ݂ܝܽܘܠܦ݁ܳܢܳܐ܂</div>
<div type="v" n="14">ܘܠܳܐ
ܬ݁ܶܒ݂ܣܶܐ
ܒ݁ܡܰܘܗܰܒ݂ܬ݂ܳܐ
ܕ݁ܺܐܝܬ݂ ܒ݁ܳܟ݂
ܗܳܝ
ܕ݁ܶܐܬ݂ܝܰܗܒ݁ܰܬ݂
ܠܳܟ݂
ܒ݁ܰܢܒ݂ܺܝܽܘܬ݂ܳܐ
ܘܒ݂ܰܣܝܳܡ
ܐܺܝܕ݂ܳܐ
ܕ݁ܩܰܫܺܝܫܽܘܬ݂ܳܐ܂</div>
<div type="v" n="15">ܒ݁ܗܳܠܶܝܢ
ܐܶܬ݂ܗܰܓ݁ܳܐ
ܘܰܒ݂ܗܶܝܢ ܗܘܺܝ
ܕ݁ܬ݂ܶܬ݂ܺܝܕ݂ܰܥ
ܠܟ݂ܽܠܢܳܫ
ܕ݁ܠܰܩܕ݂ܳܡܰܝܟ݁
ܐܳܬ݂ܶܐ
ܐܰܢ݈ܬ݁܂</div>
<div type="v" n="16">ܘܶܐܙܕ݁ܰܗ݈ܪ
ܒ݁ܢܰܦ݂ܫܳܟ݂
ܘܰܒ݂ܝܽܘܠܦ݁ܳܢܳܟ݂
ܘܚܰܡܣܶܢ
ܒ݁ܗܽܘܢ ܟ݁ܰܕ݂
ܗܳܠܶܝܢ ܓ݁ܶܝܪ
ܬ݁ܶܥܒ݁ܶܕ݂
ܢܰܦ݂ܫܳܟ݂
ܬ݁ܰܚܶܐ
ܘܠܰܐܝܠܶܝܢ
ܕ݁ܫܳܡܥܺܝܢ
ܠܳܟ݂܂</div>
</div>
<div type="ch" n="5">
<div type="title" n="title"> ܀ ܕܛܝܡܬܐܘܣ
ܩܕܡܝܬܐ ܗܗ </div>
<div type="v" n="1">ܒ݁ܩܰܫܺܝܫܳܐ
ܠܳܐ ܬ݁ܶܓ݂ܥܽܘܪ
ܐܶܠܳܐ
ܐܰܦ݁ܺܝܣܳܝܗ݈ܝ
ܐܰܝܟ݂
ܕ݁ܠܰܐܒ݂ܳܐ
ܘܠܰܐܝܠܶܝܢ
ܕ݁ܰܛܠܶܝܢ
ܐܰܝܟ݂
ܕ݁ܠܰܐܚܰܝܟ݁܂</div>
<div type="v" n="2">ܘܰܠܩܰܫܺܝܫܳܬ݂ܳܐ
ܐܰܝܟ݂
ܐܶܡܗܳܬ݂ܳܐ
ܘܠܰܐܝܠܶܝܢ
ܕ݁ܛܰܠܝܳܢ
ܐܰܝܟ݂
ܕ݁ܠܰܐܚܘܳܬ݂ܳܟ݂
ܒ݁ܟ݂ܽܠܳܗ
ܕ݁ܰܟ݂ܝܽܘܬ݂ܳܐ܂</div>
<div type="v" n="3">ܠܰܐܪܡܠܳܬ݂ܳܐ
ܝܰܩܰܪ
ܠܰܐܝܠܶܝܢ
ܕ݁ܰܐܪܡܠܳܬ݂ܳܐ
ܐܶܢܶܝܢ
ܒ݁ܰܫܪܳܪܳܐ܂</div>
<div type="v" n="4">ܘܶܐܢ ܐܺܝܬ݂
ܐܰܪܡܰܠܬ݁ܳܐ
ܕ݁ܺܐܝܬ݂ ܠܳܗ
ܒ݁ܢܰܝܳܐ ܐܰܘ
ܒ݁ܢܰܝ ܒ݁ܢܰܝܳܐ
ܢܺܐܠܦ݁ܽܘܢ
ܠܽܘܩܕ݂ܰܡ
ܕ݁ܒ݂ܰܒ݂ܢܰܝ
ܒ݁ܰܝܬ݁ܗܽܘܢ
ܢܶܙܕ݁ܰܕ݁ܩܽܘܢ
ܘܢܶܦ݂ܪܥܽܘܢ
ܚܽܘܒ݂ܠܶܐ
ܠܰܐܒ݂ܳܗܰܝܗܽܘܢ
ܗܳܕ݂ܶܐ ܓ݁ܶܝܪ
ܡܩܰܒ݁ܠܳܐ
ܩܕ݂ܳܡ
ܐܰܠܳܗܳܐ܂</div>
<div type="v" n="5">ܐܰܝܕ݂ܳܐ
ܕ݁ܶܝܢ
ܕ݁ܫܰܪܺܝܪܳܐܝܺܬ݂
ܐܰܪܡܰܠܬ݁ܳܐ
ܗ݈ܝ
ܘܰܡܫܰܘܚܰܕ݁ܬ݁ܳܐ
ܗܳܕ݂ܶܐ
ܣܰܒ݂ܪܳܗ ܥܰܠ
ܐܰܠܳܗܳܐ ܗ݈ܘ
ܘܰܐܡܺܝܢܳܐ
ܒ݁ܰܨܠܰܘܳܬ݂ܳܐ
ܘܰܒ݂ܒ݂ܳܥܘܳܬ݂ܳܐ
ܒ݁ܠܺܠܝܳܐ
ܘܒ݂ܺܐܝܡܳܡܳܐ܂</div>
<div type="v" n="6">ܐܰܝܕ݂ܳܐ
ܕ݁ܶܝܢ
ܕ݁ܦ݂ܳܠܚܳܐ
ܐܶܣܛܪܰܢܺܝܰܐ
ܡܺܝܬ݂ܳܐ ܗ݈ܝ
ܟ݁ܰܕ݂ ܚܰܝܳܐ܂</div>
<div type="v" n="7">ܗܳܠܶܝܢ
ܗܘܰܝܬ݁
ܡܦ݂ܰܩܶܕ݂
ܠܗܶܝܢ
ܕ݁ܰܕ݂ܠܳܐ
ܪܶܫܝܳܢ
ܢܶܗܘܝܳܢ܂</div>
<div type="v" n="8">ܐܶܢ ܐ݈ܢܳܫ
ܓ݁ܶܝܪ
ܕ݁ܰܐܝܠܶܝܢ
ܕ݁ܕ݂ܺܝܠܶܗ
ܐܶܢܽܘܢ
ܘܝܰܬ݁ܺܝܪܳܐܝܺܬ݂
ܕ݁ܰܐܝܠܶܝܢ
ܕ݁ܺܐܝܬ݂ܰܝܗܽܘܢ
ܒ݁ܢܰܝ
ܒ݁ܰܝܬ݁ܳܐ
ܕ݁ܗܰܝܡܳܢܽܘܬ݂ܳܐ
ܠܳܐ ܝܳܨܶܦ݂
ܗܳܢܳܐ ܟ݁ܦ݂ܰܪ
ܠܶܗ
ܒ݁ܗܰܝܡܳܢܽܘܬ݂ܳܐ
ܘܒ݂ܺܝܫ ܗ݈ܽܘ
ܡܶܢ ܐܰܝܠܶܝܢ
ܕ݁ܠܳܐ
ܡܗܰܝܡܢܺܝܢ܂</div>
<div type="v" n="9">ܗܘܰܝܬ݁
ܗܳܟ݂ܺܝܠ
ܓ݁ܳܒ݂ܶܐ
ܐܰܪܡܰܠܬ݁ܳܐ
ܐܰܝܕ݂ܳܐ ܕ݁ܠܳܐ
ܒ݁ܨܺܝܪܳܐ ܡܶܢ
ܫܬ݁ܺܝܢ ܫܢܺܝܢ
ܐܰܝܕ݂ܳܐ
ܕ݁ܰܠܚܰܕ݂ ܗ݈ܽܘ
ܓ݁ܰܒ݂ܪܳܐ
ܗܘܳܬ݂܂</div>
<div type="v" n="10">ܘܺܐܝܬ݂
ܠܳܗ
ܣܳܗܕ݁ܽܘܬ݂ܳܐ
ܕ݁ܰܥܒ݂ܳܕ݂ܶܐ
ܫܰܦ݁ܺܝܪܶܐ ܐܶܢ
ܪܰܒ݁ܝܰܬ݂
ܒ݁ܢܰܝܳܐ ܐܶܢ
ܩܰܒ݁ܠܰܬ݂
ܐܰܟ݂ܣܢܳܝܶܐ
ܐܶܢ
ܐܰܫܺܝܓ݂ܰܬ݂
ܪܶܓ݂ܠܰܝܗܽܘܢ
ܕ݁ܩܰܕ݁ܺܝܫܶܐ
ܐܶܢ ܐܰܪܘܚܰܬ݂
ܠܰܐܠܺܝܨܶܐ ܐܶܢ
ܗܰܠܟ݂ܰܬ݂
ܒ݁ܟ݂ܽܠ ܥܒ݂ܳܕ݂
ܛܳܒ݂܂</div>
<div type="v" n="11">ܡܶܢ
ܐܰܪܡܠܳܬ݂ܳܐ
ܕ݁ܶܝܢ ܐܰܝܠܶܝܢ
ܕ݁ܛܰܠܝܳܢ
ܐܶܫܬ݁ܰܐ݈ܠ
ܡܶܨܛܰܪܝܳܢ
ܠܗܶܝܢ ܓ݁ܶܝܪ
ܥܰܠ ܡܫܺܝܚܳܐ
ܘܒ݂ܳܥܝܳܢ
ܠܡܶܗܘܳܐ
ܠܓ݂ܰܒ݂ܪܶܐ܂</div>
<div type="v" n="12">ܘܕ݂ܺܝܢܗܶܝܢ
ܩܰܝܳܡ ܗ݈ܽܘ
ܕ݁ܰܛܠܰܡ
ܗܰܝܡܳܢܽܘܬ݂ܗܶܝܢ
ܩܰܕ݂ܡܳܝܬ݁ܳܐ܂</div>
<div type="v" n="13">ܝܳܠܦ݁ܳܢ
ܕ݁ܶܝܢ ܐܳܦ݂
ܚܒ݂ܰܢܳܢܽܘܬ݂ܳܐ
ܟ݁ܰܕ݂
ܡܶܬ݂ܟ݁ܰܪܟ݁ܳܢ
ܒ݁ܶܝܬ݂
ܒ݁ܳܬ݁ܶܐ ܘܠܳܐ
ܒ݁ܰܠܚܽܘܕ݂
ܚܒ݂ܰܢܳܢܽܘܬ݂ܳܐ
ܐܶܠܳܐ ܐܳܦ݂
ܕ݁ܢܰܣܓ݁ܝܳܢ
ܡܰܡܠ݈ܠܳܐ
ܘܰܢܦ݂ܰܪܩܳܢ
ܣܪܺܝܩܳܬ݂ܳܐ
ܘܰܢܡܰܠܠܳܢ
ܡܶܕ݁ܶܡ ܕ݁ܠܳܐ
ܘܳܠܶܐ܂</div>
<div type="v" n="14">ܨܳܒ݂ܶܐ
ܐ݈ܢܳܐ ܗܳܟ݂ܺܝܠ
ܕ݁ܰܐܝܠܶܝܢ
ܕ݁ܛܰܠܝܳܢ
ܢܶܙܕ݁ܰܘܓ݂ܳܢ
ܘܢܺܐܠܕ݁ܳܢ
ܒ݁ܢܰܝܳܐ
ܘܰܢܕ݂ܰܒ݁ܪܳܢ
ܒ݁ܳܬ݁ܰܝܗܶܝܢ
ܘܠܳܐ ܢܶܬ݁ܠܳܢ
ܠܰܒ݂ܥܶܠܕ݁ܒ݂ܳܒ݂ܳܐ
ܐܳܦ݂ܠܳܐ ܚܕ݂ܳܐ
ܥܶܠܬ݂ܳܐ
ܕ݁ܨܽܘܚܺܝܬ݂ܳܐ܂</div>
<div type="v" n="15">ܥܰܠ
ܕ݁ܗܳܫܳܐ ܓ݁ܶܝܪ
ܫܰܪܺܝܘ ܐ݈ܢܳܫ
ܐ݈ܢܳܫ ܠܡܶܣܛܳܐ
ܒ݁ܳܬ݂ܰܪ
ܣܳܛܳܢܳܐ܂</div>
<div type="v" n="16">ܐܶܢ ܐ݈ܢܳܫ
ܡܗܰܝܡܢܳܐ ܐܰܘ
ܡܗܰܝܡܰܢܬ݁ܳܐ
ܐܺܝܬ݂ ܠܗܽܘܢ
ܐܰܪܡܠܳܬ݂ܳܐ
ܢܬ݂ܰܪܣܽܘܢ
ܐܶܢܶܝܢ ܘܠܳܐ
ܢܺܐܩܪܳܢ ܥܰܠ
ܥܺܕ݈݁ܬ݁ܳܐ
ܕ݁ܠܰܐܝܠܶܝܢ
ܕ݁ܰܐܪܡܠܳܬ݂ܳܐ
ܐܶܢܶܝܢ
ܕ݁ܰܫܪܳܪܳܐ
ܬ݁ܶܣܦ݁ܰܩ܂</div>
<div type="v" n="17">ܩܰܫܺܝܫܶܐ
ܐܰܝܠܶܝܢ
ܕ݁ܫܰܦ݁ܺܝܪ
ܡܶܬ݁ܕ݁ܰܒ݁ܪܺܝܢ
ܠܺܐܝܩܳܪܳܐ
ܥܦ݂ܺܝܦ݂ܳܐ
ܢܶܫܘܽܘܢ
ܝܰܬ݁ܺܝܪܳܐܝܺܬ݂
ܐܰܝܠܶܝܢ
ܕ݁ܠܳܐܶܝܢ
ܒ݁ܡܶܠܬ݂ܳܐ
ܘܰܒ݂ܝܽܘܠܦ݁ܳܢܳܐ܂</div>
<div type="v" n="18">ܐܶܡܰܪ
ܓ݁ܶܝܪ
ܟ݁ܬ݂ܳܒ݂ܳܐ
ܕ݁ܠܳܐ
ܬ݁ܶܒ݂ܠܽܘܡ
ܬ݁ܰܘܪܳܐ
ܒ݁ܰܕ݂ܪܳܟ݂ܬ݁ܳܐ
ܘܫܳܘܶܐ ܗ݈ܽܘ
ܦ݁ܳܥܠܳܐ
ܐܰܓ݂ܪܶܗ܂</div>
<div type="v" n="19">ܥܰܠ
ܩܰܫܺܝܫܳܐ
ܩܛܺܓ݂ܪܳܢܽܘܬ݂ܳܐ
ܠܳܐ ܬ݁ܩܰܒ݁ܶܠ
ܐܶܠܳܐ ܥܰܠ
ܦ݁ܽܘܡ ܬ݁ܪܶܝܢ
ܘܰܬ݂ܠܳܬ݂ܳܐ
ܣܳܗܕ݁ܺܝܢ܂</div>
<div type="v" n="20">ܠܰܐܝܠܶܝܢ
ܕ݁ܚܳܛܶܝܢ
ܩܕ݂ܳܡ ܟ݁ܽܠܢܳܫ
ܟ݁ܰܘܶܢ ܕ݁ܳܐܦ݂
ܫܰܪܟ݁ܳܐ
ܕ݁ܐ݈ܢܳܫܳܐ
ܢܶܕ݂ܚܠܽܘܢ܂</div>
<div type="v" n="21">ܡܣܰܗܶܕ݂
ܐ݈ܢܳܐ ܠܳܟ݂
ܩܕ݂ܳܡ ܐܰܠܳܗܳܐ
ܘܡܳܪܰܢ ܝܶܫܽܘܥ
ܡܫܺܝܚܳܐ
ܘܡܰܠܰܐܟ݂ܰܘܗ݈ܝ
ܓ݁ܒ݂ܰܝܳܐ
ܕ݁ܗܳܠܶܝܢ
ܬ݁ܶܛܰܪ ܘܠܳܐ
ܢܶܬ݂ܩܰܕ݁ܰܡ
ܪܶܥܝܳܢܳܟ݂
ܠܡܶܕ݁ܶܡ ܘܠܳܐ
ܬ݁ܶܣܥܽܘܪ
ܡܶܕ݁ܶܡ
ܒ݁ܡܰܣܰܒ݂
ܒ݁ܰܐܦ݁ܶܐ܂</div>
<div type="v" n="22">ܐܺܝܕ݂ܳܐ
ܒ݁ܰܥܓ݂ܰܠ ܥܰܠ
ܐ݈ܢܳܫ ܠܳܐ
ܬ݁ܣܺܝܡ ܘܠܳܐ
ܬ݁ܶܫܬ݁ܰܘܬ݁ܰܦ݂
ܒ݁ܰܚܛܳܗܶܐ
ܢܽܘܟ݂ܪܳܝܶܐ
ܢܰܦ݂ܫܳܟ݂ ܛܰܪ
ܒ݁ܕ݂ܰܟ݂ܝܽܘܬ݂ܳܐ܂</div>
<div type="v" n="23">ܘܡܶܟ݁ܺܝܠ
ܡܰܝܳܐ ܠܳܐ
ܬ݁ܶܫܬ݁ܶܐ
ܐܶܠܳܐ ܚܰܡܪܳܐ
ܩܰܠܺܝܠ
ܗ݈ܘܰܝܬ݁
ܫܳܬ݂ܶܐ ܡܶܛܽܠ
ܐܶܣܛܽܘܡܟ݂ܳܟ݂
ܘܡܶܛܽܠ
ܟ݁ܽܘܪܗܳܢܰܝܟ݁
ܐܰܡܺܝܢܶܐ܂</div>
<div type="v" n="24">ܐܺܝܬ݂
ܒ݁ܢܰܝܢܳܫܳܐ
ܕ݁ܰܚܛܳܗܰܝܗܽܘܢ
ܝܺܕ݂ܺܝܥܺܝܢ
ܐܶܢܽܘܢ
ܘܰܡܩܰܕ݁ܡܺܝܢ
ܠܗܽܘܢ ܠܒ݂ܶܝܬ݂
ܕ݁ܺܝܢܳܐ
ܘܺܐܝܬ݂
ܕ݁ܒ݂ܳܬ݂ܰܪܗܽܘܢ
ܐܳܙܺܠ݈ܝܢ܂</div>
<div type="v" n="25">ܗܳܟ݂ܰܢܳܐ
ܐܳܦ݂ ܥܒ݂ܳܕ݂ܶܐ
ܛܳܒ݂ܶܐ
ܝܺܕ݂ܺܝܥܺܝܢ
ܐܶܢܽܘܢ
ܘܰܐܝܠܶܝܢ
ܕ݁ܰܐ݈ܚܪܳܢܝܳܐܝܺܬ݂
ܐܶܢܽܘܢ
ܠܡܶܛܫܳܐ ܠܳܐ
ܡܶܫܟ݁ܚܺܝܢ܂</div>
</div>
<div type="ch" n="6">
<div type="title" n="title"> ܀ ܕܛܝܡܬܐܘܣ
ܩܕܡܝܬܐ ܘܘ </div>
<div type="v" n="1">ܐܰܝܠܶܝܢ
ܕ݁ܺܐܝܬ݂ܰܝܗܽܘܢ
ܬ݁ܚܶܝܬ݂
ܢܺܝܪܳܐ
ܕ݁ܥܰܒ݂ܕ݁ܽܘܬ݂ܳܐ
ܠܡܳܪܰܝܗܽܘܢ
ܒ݁ܟ݂ܽܠ ܐܺܝܩܳܪ
ܢܶܐܚܕ݂ܽܘܢ
ܕ݁ܠܳܐ ܢܶܗܘܶܐ
ܫܡܶܗ
ܕ݁ܰܐܠܳܗܳܐ
ܘܝܽܘܠܦ݁ܳܢܶܗ
ܡܶܬ݂ܓ݁ܰܕ݁ܰܦ݂܂</div>
<div type="v" n="2">ܐܰܝܠܶܝܢ
ܕ݁ܶܝܢ ܕ݁ܺܐܝܬ݂
ܠܗܽܘܢ ܡܳܪܰܝܳܐ
ܡܗܰܝܡܢܶܐ ܠܳܐ
ܢܶܒ݂ܣܽܘܢ
ܒ݁ܗܽܘܢ ܥܰܠ
ܕ݁ܰܐܚܰܝܗܽܘܢ
ܐܶܢܽܘܢ ܐܶܠܳܐ
ܝܰܬ݁ܺܝܪܳܐܝܺܬ݂
ܢܫܰܡܫܽܘܢ
ܐܶܢܽܘܢ ܥܰܠ
ܕ݁ܰܡܗܰܝܡܢܶܐ
ܐܶܢܽܘܢ
ܘܚܰܒ݁ܺܝܒ݂ܶܐ
ܗܳܠܶܝܢ
ܕ݁ܡܶܬ݁ܬ݁ܢܺܝܚܺܝܢ
ܒ݁ܬ݂ܶܫܡܶܫܬ݁ܗܽܘܢ
ܗܳܠܶܝܢ ܐܰܠܶܦ݂
ܘܰܒ݂ܥܺܝ
ܡܶܢܗܽܘܢ܂</div>
<div type="v" n="3">ܐܶܢ ܕ݁ܶܝܢ
ܐܺܝܬ݂ ܐ݈ܢܳܫ
ܕ݁ܡܰܠܶܦ݂
ܝܽܘܠܦ݁ܳܢܳܐ
ܐ݈ܚܪܺܢܳܐ ܘܠܳܐ
ܡܶܬ݂ܩܰܪܰܒ݂
ܠܡܶܠܶܐ
ܚܠܺܝܡܳܬ݂ܳܐ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ
ܘܰܠܝܽܘܠܦ݁ܳܢܳܐ
ܕ݁ܕ݂ܶܚܠܰܬ݂
ܐܰܠܳܗܳܐ܂</div>
<div type="v" n="4">ܗܳܢܳܐ
ܡܶܬ݁ܪܺܝܡ
ܟ݁ܰܕ݂ ܡܶܕ݁ܶܡ
ܠܳܐ ܝܳܕ݂ܰܥ
ܐܶܠܳܐ ܟ݁ܪܺܝܗ
ܒ݁ܰܕ݂ܪܳܫܳܐ
ܘܒ݂ܰܒ݂ܥܳܬ݂ܳܐ
ܕ݁ܡܶܠܶܐ
ܕ݁ܡܶܢܗܶܝܢ
ܗܳܘܶܐ ܚܣܳܡܳܐ
ܘܚܶܪܝܳܢܳܐ
ܘܓ݂ܽܘܕ݁ܳܦ݂ܳܐ
ܘܰܡܣܳܡ
ܒ݁ܪܶܥܝܳܢܳܐ
ܒ݁ܺܝܫܳܐ܂</div>
<div type="v" n="5">ܘܰܫܚܳܩܳܐ
ܕ݁ܰܒ݂ܢܰܝܢܳܫܳܐ
ܐܰܝܠܶܝܢ
ܕ݁ܰܡܚܰܒ݁ܰܠ
ܪܶܥܝܳܢܗܽܘܢ
ܘܰܓ݂ܠܺܝܙܺܝܢ
ܡܶܢ ܩܽܘܫܬ݁ܳܐ
ܘܣܳܒ݂ܪܺܝܢ
ܕ݁ܬ݂ܶܓ݂ܽܘܪܬ݁ܳܐ
ܗ݈ܝ ܕ݁ܶܚܠܰܬ݂
ܐܰܠܳܗܳܐ
ܐܰܢ݈ܬ݁ ܕ݁ܶܝܢ
ܐܶܬ݂ܪܰܚ݈ܩ ܡܶܢ
ܗܳܠܶܝܢ܂</div>
<div type="v" n="6">ܬ݁ܶܐܓ݂ܽܘܪܬ݁ܰܢ
ܓ݁ܶܝܪ ܕ݁ܺܝܠܰܢ
ܪܰܒ݁ܳܐ ܗ݈ܝ
ܕ݁ܺܐܝܬ݂ܶܝܗ
ܕ݁ܶܚܠܰܬ݂
ܐܰܠܳܗܳܐ
ܒ݁ܰܚܫܰܚܬ݂ܳܐ
ܕ݁ܡܶܣܬ݂ܰܢ܂</div>
<div type="v" n="7">ܡܶܕ݁ܶܡ
ܓ݁ܶܝܪ ܠܳܐ
ܐܰܥܶܠܢ
ܠܥܳܠܡܳܐ
ܘܺܝܕ݂ܺܝܥܳܐ
ܕ݁ܳܐܦ݂ܠܳܐ
ܕ݁ܢܰܦ݁ܶܩ
ܡܶܢܶܗ
ܡܶܫܟ݁ܚܺܝܢܰܢ܂</div>
<div type="v" n="8">ܡܶܛܽܠ
ܗܳܢܳܐ ܣܳܦ݂ܩܳܐ
ܠܰܢ
ܡܶܐܟ݂ܽܘܠܬ݁ܳܐ
ܘܬ݂ܰܟ݂ܣܺܝܬ݂ܳܐ܂</div>
<div type="v" n="9">ܐܰܝܠܶܝܢ
ܕ݁ܶܝܢ
ܕ݁ܨܳܒ݂ܶܝܢ
ܠܡܶܥܬ݁ܰܪ
ܢܳܦ݂ܠܺܝܢ
ܒ݁ܢܶܣܝܽܘܢܶܐ
ܘܰܒ݂ܦ݂ܰܚܶܐ
ܘܒ݂ܰܪܓ݂ܺܝܓ݂ܳܬ݂ܳܐ
ܣܰܓ݁ܺܝܳܐܬ݂ܳܐ
ܕ݁ܣܰܟ݂ܠܳܢ
ܘܰܡܣܰܓ݁ܦ݂ܳܢ
ܘܰܡܛܰܒ݁ܥܳܢ
ܠܰܒ݂ܢܰܝܢܳܫܳܐ
ܒ݁ܰܚܒ݂ܳܠܳܐ
ܘܒ݂ܰܐܒ݂ܕ݁ܳܢܳܐ܂</div>
<div type="v" n="10">ܥܶܩܳܪܳܐ
ܕ݁ܶܝܢ
ܕ݁ܟ݂ܽܘܠܗܶܝܢ
ܒ݁ܺܝܫܳܬ݂ܳܐ
ܐܺܝܬ݂ܶܝܗ
ܪܶܚܡܰܬ݂
ܟ݁ܶܣܦ݁ܳܐ
ܘܺܐܝܬ݂
ܐ݈ܢܳܫܳܐ
ܕ݁ܶܐܬ݂ܪܰܓ݂ܪܰܓ݂ܘ
ܠܶܗ ܘܡܶܢ
ܗܰܝܡܳܢܽܘܬ݂ܳܐ
ܛܥܰܘ
ܘܢܰܦ݂ܫܗܽܘܢ
ܐܰܥܶܠܘ
ܠܕ݂ܰܐܘܳܢܶܐ
ܣܰܓ݁ܺܝܶܐܐ܂</div>
<div type="v" n="11">ܐܰܢ݈ܬ݁
ܕ݁ܶܝܢ ܐܳܘ
ܒ݁ܰܪܢܳܫܳܐ
ܕ݁ܰܐܠܳܗܳܐ ܡܶܢ
ܗܳܠܶܝܢ ܥܪܽܘܩ
ܘܗܰܪ݈ܛ
ܒ݁ܳܬ݂ܰܪ
ܙܰܕ݁ܺܝܩܽܘܬ݂ܳܐ
ܘܒ݂ܳܬ݂ܰܪ
ܟ݁ܺܐܢܽܘܬ݂ܳܐ
ܘܒ݂ܳܬ݂ܰܪ
ܗܰܝܡܳܢܽܘܬ݂ܳܐ
ܘܒ݂ܳܬ݂ܰܪ
ܚܽܘܒ݁ܳܐ
ܘܒ݂ܳܬ݂ܰܪ
ܡܣܰܝܒ݁ܪܳܢܽܘܬ݂ܳܐ
ܘܒ݂ܳܬ݂ܰܪ
ܡܰܟ݁ܺܝܟ݂ܽܘܬ݂ܳܐ܂</div>
<div type="v" n="12">ܘܶܐܬ݂ܟ݁ܰܬ݁ܰܫ
ܒ݁ܰܐܓ݂ܽܘܢܳܐ
ܛܳܒ݂ܳܐ
ܕ݁ܗܰܝܡܳܢܽܘܬ݂ܳܐ
ܘܰܐܕ݂ܪܶܟ݂
ܚܰܝܶܐ
ܕ݁ܰܠܥܳܠܰܡ
ܕ݁ܰܠܗܽܘܢ
ܐܶܬ݂ܩܪܺܝܬ݁
ܘܰܐܘܕ݁ܺܝܬ݂
ܬ݁ܰܘܕ݁ܺܝܬ݂ܳܐ
ܛܳܒ݂ܬ݂ܳܐ
ܩܕ݂ܳܡ ܣܳܗܕ݁ܶܐ
ܣܰܓ݁ܺܝܶܐܐ܂</div>
<div type="v" n="13">ܡܣܰܗܶܕ݂
ܐ݈ܢܳܐ ܠܳܟ݂
ܩܕ݂ܳܡ ܐܰܠܳܗܳܐ
ܗܰܘ ܕ݁ܡܰܚܶܐ
ܟ݁ܽܠ ܘܝܶܫܽܘܥ
ܡܫܺܝܚܳܐ ܗܰܘ
ܕ݁ܰܐܣܗܶܕ݂
ܩܕ݂ܳܡ
ܦ݁ܳܢܛܺܝܳܘܣ‌ܦ݁ܺܝܠܰܛܳܘܣ
ܣܳܗܕ݁ܽܘܬ݂ܳܐ
ܫܰܦ݁ܺܝܪܬ݁ܳܐ܂</div>
<div type="v" n="14">ܕ݁ܬ݂ܶܛܪܺܝܘܗ݈ܝ
ܦ݁ܽܘܩܕ݁ܳܢܳܐ
ܕ݁ܠܳܐ ܛܽܘܠܫܳܐ
ܘܰܕ݂ܠܳܐ
ܡܽܘܡܳܐ
ܥܕ݂ܰܡܳܐ
ܠܓ݂ܶܠܝܳܢܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ܂</div>
<div type="v" n="15">ܗܰܘ
ܕ݁ܰܥܬ݂ܺܝܕ݂
ܒ݁ܙܰܒ݂ܢܶܗ
ܢܚܰܘܶܝܘܗ݈ܝ
ܐܰܠܳܗܳܐ
ܡܒ݂ܰܪܟ݂ܳܐ
ܘܚܰܝܠܬ݂ܳܢܳܐ
ܒ݁ܰܠܚܽܘܕ݂ܰܘܗ݈ܝ
ܡܰܠܟ݁ܳܐ
ܕ݁ܡܰܠܟ݁ܶܐ
ܘܡܳܪܳܐ
ܕ݁ܡܳܪܰܘܳܬ݂ܳܐ܂</div>
<div type="v" n="16">ܗܰܘ ܕ݁ܗܽܘ
ܒ݁ܰܠܚܽܘܕ݂ܰܘܗ݈ܝ
ܠܳܐ
ܡܶܬ݂ܚܰܒ݁ܰܠ
ܘܥܳܡܰܪ
ܒ݁ܢܽܘܗܪܳܐ
ܕ݁ܐ݈ܢܳܫ ܠܳܐ
ܡܶܫܟ݁ܰܚ
ܕ݁ܢܶܬ݂ܩܰܪܰܒ݂
ܠܶܗ ܘܐ݈ܢܳܫ
ܡܶܢ
ܒ݁ܢܰܝܢܳܫܳܐ
ܠܳܐ ܚܙܳܝܗ݈ܝ
ܘܳܐܦ݂ܠܳܐ ܡܨܶܐ
ܠܡܶܚܙܝܶܗ ܗܰܘ
ܕ݁ܠܶܗ
ܐܺܝܩܳܪܳܐ
ܘܫܽܘܠܛܳܢܳܐ
ܠܥܳܠܰܡ
ܥܳܠܡܺܝܢ
ܐܰܡܺܝܢ܂</div>
<div type="v" n="17">ܠܥܰܬ݁ܺܝܪܶܐ
ܕ݁ܥܳܠܡܳܐ
ܗܳܢܳܐ ܦ݁ܰܩܶܕ݂
ܕ݁ܠܳܐ
ܢܶܬ݁ܪܺܝܡܽܘܢ
ܒ݁ܪܶܥܝܳܢܰܝܗܽܘܢ
ܘܠܳܐ
ܢܶܬ݁ܬ݁ܰܟ݂ܠܽܘܢ
ܥܰܠ ܥܽܘܬ݂ܪܳܐ
ܕ݁ܠܰܝܬ݁
ܥܠܰܘܗ݈ܝ
ܬ݁ܽܘܟ݂ܠܳܢܳܐ
ܐܶܠܳܐ ܥܰܠ
ܐܰܠܳܗܳܐ ܚܰܝܳܐ
ܗܰܘ ܕ݁ܝܰܗ݈ܒ݂
ܠܰܢ ܟ݁ܽܠ
ܥܰܬ݁ܺܝܪܳܐܝܺܬ݂
ܠܰܢܝܳܚܰܢ܂</div>
<div type="v" n="18">ܘܢܶܥܒ݁ܕ݂ܽܘܢ
ܥܒ݂ܳܕ݂ܶܐ
ܛܳܒ݂ܶܐ
ܘܢܶܥܬ݁ܪܽܘܢ
ܒ݁ܣܽܘܥܪܳܢܶܐ
ܫܰܦ݁ܺܝܪܶܐ
ܘܢܶܗܘܽܘܢ
ܕ݁ܠܺܝܠܺܝܢ
ܠܡܶܬ݁ܰܠ
ܘܰܠܡܶܫܬ݁ܰܘܬ݁ܳܦ݂ܽܘ܂</div>
<div type="v" n="19">ܘܰܢܣܺܝܡܽܘܢ
ܠܢܰܦ݂ܫܗܽܘܢ
ܫܶܬ݂ܶܐܣܬ݁ܳܐ
ܛܳܒ݂ܬ݂ܳܐ
ܠܡܶܕ݁ܶܡ
ܕ݁ܰܥܬ݂ܺܝܕ݂
ܕ݁ܢܰܕ݂ܪܟ݂ܽܘܢ
ܚܰܝܶܐ
ܫܰܪܺܝܪܳܐ܂</div>
<div type="v" n="20">ܐܳܘ
ܛܺܝܡܳܬ݂ܶܐܐ
ܐܶܙܕ݁ܰܗ݈ܪ
ܒ݁ܡܶܕ݁ܶܡ
ܕ݁ܶܐܬ݂ܓ݁ܥܶܠ
ܠܳܟ݂ ܘܰܥܪܽܘܩ
ܡܶܢ ܒ݁ܢܳܬ݂
ܩܳܠܶܐ
ܣܪܺܝܩܳܬ݂ܳܐ
ܘܡܶܢ
ܗܦ݂ܳܟ݂ܳܬ݂ܳܐ
ܕ݁ܺܝܕ݂ܰܥܬ݂ܳܐ
ܕ݁ܰܓ݁ܳܠܬ݂ܳܐ܂</div>
<div type="v" n="21">ܐܰܝܠܶܝܢ
ܓ݁ܶܝܪ
ܕ݁ܡܶܫܬ݁ܰܘܕ݁ܶܝܢ
ܠܳܗ ܛܥܰܘ
ܠܗܽܘܢ ܡܶܢ
ܗܰܝܡܳܢܽܘܬ݂ܳܐ
ܛܰܝܒ݁ܽܘܬ݂ܳܐ
ܥܰܡܳܟ݂
ܐܰܡܺܝܢ܂</div>
</div>
</div>
<div type="bk" n="2Tim">
<div type="ch" n="1">
<div type="title" n="title"> ܀ ܕܛܝܡܬܐܘܣ
ܕܬܪ̈ܬܝܢ ܐܐ </div>
<div type="v" n="1">ܦ݁ܰܘܠܳܘܣ
ܫܠܺܝܚܳܐ
ܕ݁ܝܶܫܽܘܥ
ܡܫܺܝܚܳܐ
ܒ݁ܨܶܒ݂ܝܳܢܶܗ
ܕ݁ܰܐܠܳܗܳܐ
ܘܰܒ݂ܡܽܘܠܟ݁ܳܢܳܐ
ܕ݁ܚܰܝܶܐ
ܕ݁ܰܒ݂ܝܶܫܽܘܥ
ܡܫܺܝܚܳܐ܂</div>
<div type="v" n="2">ܠܛܺܝܡܳܬ݂ܶܐܳܘܣ
ܒ݁ܪܳܐ
ܚܰܒ݁ܺܝܒ݂ܳܐ
ܛܰܝܒ݁ܽܘܬ݂ܳܐ
ܘܪܰܚܡܶܐ
ܘܰܫܠܳܡܳܐ ܡܶܢ
ܐܰܠܳܗܳܐ
ܐܰܒ݂ܳܐ ܘܡܶܢ
ܡܳܪܰܢ ܝܶܫܽܘܥ
ܡܫܺܝܚܳܐ܂</div>
<div type="v" n="3">ܡܰܘܕ݁ܶܐ
ܐ݈ܢܳܐ
ܠܰܐܠܳܗܳܐ ܗܰܘ
ܕ݁ܠܶܗ ܡܫܰܡܶܫ
ܐ݈ܢܳܐ ܡܶܢ
ܐܰܒ݂ܳܗܳܬ݂ܝ
ܒ݁ܬ݂ܺܐܪܬ݁ܳܐ
ܕ݁ܟ݂ܺܝܬ݂ܳܐ
ܕ݁ܰܐܡܺܝܢܳܐܝܺܬ݂
ܡܶܬ݁ܕ݁ܟ݂ܰܪ
ܐ݈ܢܳܐ ܠܳܟ݂
ܒ݁ܰܨܠܰܘܳܬ݂ܝ
ܕ݁ܠܺܠܝܳܐ
ܘܕ݂ܺܐܝܡܳܡܳܐ܂</div>
<div type="v" n="4">ܘܰܣܘܶܐ
ܐ݈ܢܳܐ
ܠܡܶܚܙܝܳܟ݂
ܘܡܶܬ݁ܕ݁ܟ݂ܰܪ
ܐ݈ܢܳܐ
ܕ݁ܶܡܥܰܝܟ݁
ܕ݁ܶܐܬ݂ܡܠܶܐ
ܚܰܕ݂ܽܘܬ݂ܳܐ܂</div>
<div type="v" n="5">ܒ݁ܥ݈ܽܘܗܕ݁ܳܢܳܐ
ܕ݁ܗܳܘܶܐ ܠܺܝ
ܒ݁ܗܰܝܡܳܢܽܘܬ݂ܳܟ݂
ܫܰܪܺܝܪܬ݁ܳܐ
ܗܳܝ ܕ݁ܰܫܪܳܬ݂
ܠܽܘܩܕ݂ܰܡ
ܒ݁ܶܐܡܳܐ
ܕ݁ܶܐܡܳܟ݂
ܠܘܳܐܝܺܣ
ܘܒ݂ܶܐܡܳܟ݂
ܐܶܘܢܺܝܩܺܐ
ܡܦ݁ܳܣ ܐ݈ܢܳܐ
ܕ݁ܶܝܢ ܕ݁ܳܐܦ݂
ܒ݁ܳܟ݂܂</div>
<div type="v" n="6">ܡܶܛܽܠ
ܗܳܢܳܐ
ܡܰܥ݈ܗܶܕ݂
ܐ݈ܢܳܐ ܠܳܟ݂
ܕ݁ܰܬ݂ܥܺܝܪ
ܡܰܘܗܰܒ݂ܬ݁ܳܐ
ܕ݁ܰܐܠܳܗܳܐ ܗܳܝ
ܕ݁ܺܐܝܬ݂ ܒ݁ܳܟ݂
ܒ݁ܰܣܝܳܡ
ܐܺܝܕ݂ܝ܂</div>
<div type="v" n="7">ܠܳܐ ܓ݁ܶܝܪ
ܝܰܗ݈ܒ݂ ܠܰܢ
ܐܰܠܳܗܳܐ
ܪܽܘܚܳܐ
ܕ݁ܕ݂ܶܚܠܬ݂ܳܐ
ܐܶܠܳܐ
ܕ݁ܚܰܝܠܳܐ
ܘܰܕ݂ܚܽܘܒ݁ܳܐ
ܘܰܕ݂ܡܰܪܬ݁ܝܳܢܽܘܬ݂ܳܐ܂</div>
<div type="v" n="8">ܠܳܐ
ܗܳܟ݂ܺܝܠ
ܬ݁ܶܒ݂ܗܰܬ݂
ܒ݁ܣܳܗܕ݁ܽܘܬ݂ܶܗ
ܕ݁ܡܳܪܰܢ
ܐܳܦ݂ܠܳܐ ܒ݁ܺܝ
ܒ݁ܰܐܣܺܝܪܶܗ
ܐܶܠܳܐ ܫܩܽܘܠ
ܒ݁ܺܝܫܳܬ݂ܳܐ
ܥܰܡ
ܐܶܘܰܢܓ݁ܶܠܺܝܳܘܢ
ܒ݁ܚܰܝܠܳܐ
ܕ݁ܰܐܠܳܗܳܐ܂</div>
<div type="v" n="9">ܗܰܘ
ܕ݁ܰܐܚܝܰܢ
ܘܰܩܪܳܢ
ܒ݁ܩܶܪܝܳܢܳܐ
ܩܰܕ݁ܺܝܫܳܐ ܠܰܘ
ܐܰܝܟ݂
ܥܒ݂ܳܕ݂ܰܝܢ
ܐܶܠܳܐ ܐܰܝܟ݂
ܨܶܒ݂ܝܳܢܶܗ
ܘܛܰܝܒ݁ܽܘܬ݂ܶܗ
ܗܳܝ
ܕ݁ܶܐܬ݂ܝܰܗܒ݁ܰܬ݂
ܠܰܢ ܒ݁ܝܶܫܽܘܥ
ܡܫܺܝܚܳܐ ܡܶܢ
ܩܕ݂ܳܡ ܙܰܒ݂ܢܳܐ
ܕ݁ܥܳܠܡܶܐ܂</div>
<div type="v" n="10">ܘܶܐܬ݂ܓ݁ܰܠܝܰܬ݂
ܗܳܫܳܐ
ܒ݁ܓ݂ܶܠܝܳܢܶܗ
ܕ݁ܡܰܚܝܳܢܰܢ
ܝܶܫܽܘܥ
ܡܫܺܝܚܳܐ
ܕ݁ܒ݂ܰܛܶܠ
ܠܡܰܘܬ݁ܳܐ
ܘܚܰܘܺܝ ܚܰܝܶܐ
ܘܠܳܐ
ܡܶܬ݂ܚܰܒ݁ܠܳܢܽܘܬ݂ܳܐ
ܒ݁ܶܐܘܰܢܓ݁ܶܠܺܝܳܘܢ܂</div>
<div type="v" n="11">ܗܰܘ
ܕ݁ܶܐܬ݁ܬ݁ܣܺܝܡܶܬ݂
ܒ݁ܶܗ ܐܶܢܳܐ
ܟ݁ܳܪܽܘܙܳܐ
ܘܰܫܠܺܝܚܳܐ
ܘܡܰܠܦ݂ܳܢܳܐ
ܕ݁ܥܰܡ݈ܡܶܐ܂</div>
<div type="v" n="12">ܡܶܛܽܠ
ܗܳܕ݂ܶܐ
ܡܣܰܝܒ݁ܰܪ
ܐ݈ܢܳܐ ܗܳܠܶܝܢ
ܘܠܳܐ ܒ݁ܳܗܶܬ݂
ܐ݈ܢܳܐ ܝܳܕ݂ܰܥ
ܐ݈ܢܳܐ ܓ݁ܶܝܪ
ܒ݁ܡܰܢ
ܗܰܝܡܢܶܬ݂
ܘܰܡܦ݁ܳܣ ܐ݈ܢܳܐ
ܕ݁ܡܳܛܝܳܐ
ܒ݁ܺܐܝܕ݂ܰܘܗ݈ܝ
ܓ݁ܽܘܥܠܳܢܝ
ܠܡܶܛܰܪ ܠܺܝ
ܠܝܰܘܡܳܐ ܗܰܘ܂</div>
<div type="v" n="13">ܢܶܗܘܝܳܢ
ܠܳܟ݂ ܚܰܘܪܳܐ
ܡܶܠܶܐ
ܚܠܺܝܡܳܬ݂ܳܐ
ܕ݁ܰܫܡܰܥܬ݁
ܡܶܢܝ
ܒ݁ܗܰܝܡܳܢܽܘܬ݂ܳܐ
ܘܰܒ݂ܚܽܘܒ݁ܳܐ
ܕ݁ܰܒ݂ܝܶܫܽܘܥ
ܡܫܺܝܚܳܐ܂</div>
<div type="v" n="14">ܓ݁ܽܘܥܠܳܢܳܐ
ܛܳܒ݂ܳܐ ܛܰܪ
ܒ݁ܪܽܘܚܳܐ
ܕ݁ܩܽܘܕ݂ܫܳܐ
ܗܳܝ ܕ݁ܥܶܡܪܰܬ݂
ܒ݁ܰܢ܂</div>
<div type="v" n="15">ܝܳܕ݂ܰܥ
ܐܰܢ݈ܬ݁ ܗܳܕ݂ܶܐ
ܕ݁ܰܗܦ݂ܰܟ݂ܘ
ܡܶܢܝ ܟ݁ܽܠܗܽܘܢ
ܗܳܠܶܝܢ
ܕ݁ܒ݂ܰܐܣܺܝܰܐ
ܕ݁ܺܐܝܬ݂ܰܝܗܽܘܢ
ܡܶܢܗܽܘܢ
ܦ݁ܽܘܓ݁ܶܠܳܘܣ
ܘܗܶܪܡܳܓ݁ܶܢܘܣ܂</div>
<div type="v" n="16">ܢܶܬ݁ܶܠ
ܡܳܪܰܢ ܪܰܚܡܶܐ
ܠܒ݂ܰܝܬ݁ܶܗ
ܕ݁ܳܐܢܺܣܺܝܦ݂ܳܘܪܳܘܣ
ܕ݁ܙܰܒ݂ܢܺܝܢ
ܣܰܓ݁ܺܝܳܐܢ
ܐܰܢܺܝܚܰܢܝ
ܘܰܒ݂ܫܺܫܠܳܬ݂ܳܐ
ܕ݁ܰܐܣܽܘܪܰܝ
ܠܳܐ ܒ݁ܗܶܬ݂܂</div>
<div type="v" n="17">ܐܶܠܳܐ
ܐܳܦ݂ ܟ݁ܰܕ݂
ܐܶܬ݂ܳܐ
ܠܪܗ݈ܽܘܡܺܝ
ܒ݁ܰܚܦ݂ܺܝܛܽܘܬ݂ܳܐ
ܒ݁ܥܳܢܝ
ܘܶܐܫܟ݁ܚܰܢܝ܂</div>
<div type="v" n="18">ܢܶܬ݁ܶܠ
ܠܶܗ ܡܳܪܰܢ
ܕ݁ܢܶܫܟ݁ܰܚ
ܪܰܚܡܶܐ ܠܘܳܬ݂
ܡܳܪܰܢ
ܒ݁ܝܰܘܡܳܐ ܗܰܘ
ܘܰܟ݂ܡܳܐ
ܕ݁ܫܰܡܫܰܢܝ
ܒ݁ܶܐܦ݂ܶܣܳܘܣ
ܝܰܬ݁ܺܝܪܳܐܝܺܬ݂
ܝܳܕ݂ܰܥ
ܐܰܢ݈ܬ݁܂</div>
</div>
<div type="ch" n="2">
<div type="title" n="title"> ܀ ܕܛܝܡܬܐܘܣ
ܕܬܪ̈ܬܝܢ ܒܒ </div>
<div type="v" n="1">ܐܰܢ݈ܬ݁
ܗܳܟ݂ܺܝܠ ܒ݁ܶܪܝ
ܐܶܬ݂ܚܰܝܰܠ
ܒ݁ܛܰܝܒ݁ܽܘܬ݂ܳܐ
ܕ݁ܰܒ݂ܝܶܫܽܘܥ
ܡܫܺܝܚܳܐ܂</div>
<div type="v" n="2">ܘܰܐܝܠܶܝܢ
ܕ݁ܰܫܡܰܥܬ݁
ܡܶܢܝ ܒ݁ܝܰܕ݂
ܣܳܗܕ݁ܶܐ
ܣܰܓ݁ܺܝܶܐܐ
ܗܳܢܶܝܢ
ܐܰܓ݂ܥܶܠ
ܠܐ݈ܢܳܫܳܐ
ܡܗܰܝܡܢܶܐ
ܐܰܝܠܶܝܢ
ܕ݁ܡܳܛܝܳܐ
ܒ݁ܺܐܝܕ݂ܰܝܗܽܘܢ
ܐܳܦ݂
ܠܰܐ݈ܚܪܳܢܶܐ
ܠܡܰܠܳܦ݂ܽܘ܂</div>
<div type="v" n="3">ܘܣܰܝܒ݁ܰܪ
ܒ݁ܺܝܫܳܬ݂ܳܐ
ܐܰܝܟ݂ ܦ݁ܳܠܚܳܐ
ܛܳܒ݂ܳܐ
ܕ݁ܝܶܫܽܘܥ
ܡܫܺܝܚܳܐ܂</div>
<div type="v" n="4">ܠܳܐ ܐ݈ܢܳܫ
ܦ݁ܳܠܰܚ
ܘܡܶܬ݂ܦ݁ܰܟ݁ܰܪ
ܒ݁ܨܶܒ݂ܘܳܬ݂ܳܐ
ܕ݁ܥܳܠܡܳܐ
ܕ݁ܢܶܫܦ݁ܰܪ
ܠܗܰܘ ܡܰܢ
ܕ݁ܰܓ݂ܒ݂ܳܝܗ݈ܝ܂</div>
<div type="v" n="5">ܘܶܐܢ
ܡܶܬ݂ܟ݁ܰܬ݁ܰܫ
ܐ݈ܢܳܫ ܠܳܐ
ܡܶܬ݂ܟ݁ܰܠܰܠ
ܐܶܢ
ܒ݁ܢܳܡܽܘܣܶܗ
ܠܳܐ
ܡܶܬ݂ܟ݁ܰܬ݁ܰܫ܂</div>
<div type="v" n="6">ܠܰܐܟ݁ܳܪܳܐ
ܕ݁ܠܳܐܶܐ ܘܳܠܶܐ
ܠܶܗ ܕ݁ܩܰܕ݂ܡܳܐ
ܡܶܢ
ܦ݁ܺܐܪܰܘܗ݈ܝ
ܢܶܣܬ݁ܰܝܒ݁ܰܪ܂</div>
<div type="v" n="7">ܐܶܣܬ݁ܰܟ݁ܰܠ
ܡܶܕ݁ܶܡ
ܕ݁ܳܐܡܰܪ ܐ݈ܢܳܐ
ܢܶܬ݁ܶܠ ܠܳܟ݂
ܡܳܪܰܢ
ܚܶܟ݂ܡܬ݂ܳܐ
ܒ݁ܟ݂ܽܠ
ܡܶܕ݁ܶܡ܂</div>
<div type="v" n="8">ܐܶܬ݁ܕ݁ܰܟ݂݈ܪ
ܠܝܶܫܽܘܥ
ܡܫܺܝܚܳܐ ܕ݁ܩܳܡ
ܡܶܢ ܒ݁ܶܝܬ݂
ܡܺܝܬ݂ܶܐ ܗܰܘ
ܕ݁ܺܐܝܬ݂ܰܘܗ݈ܝ
ܡܶܢ ܙܰܪܥܳܐ
ܕ݁ܕ݂ܰܘܺܝܕ݂
ܐܰܝܟ݂
ܐܶܘܰܢܓ݁ܶܠܺܝܳܘܢ
ܕ݁ܺܝܠܝ܂</div>
<div type="v" n="9">ܕ݁ܒ݂ܶܗ
ܣܳܒ݂ܶܠ ܐ݈ܢܳܐ
ܒ݁ܺܝܫܳܬ݂ܳܐ
ܥܕ݂ܰܡܳܐ
ܠܰܐܣܽܘܪܶܐ
ܐܰܝܟ݂ ܥܳܒ݂ܶܕ݂
ܒ݁ܺܝܫܳܬ݂ܳܐ
ܐܶܠܳܐ ܡܶܠܬ݂ܶܗ
ܕ݁ܰܐܠܳܗܳܐ ܠܳܐ
ܐܰܣܺܝܪܳܐ܂</div>
<div type="v" n="10">ܡܶܛܽܠ
ܗܳܢܳܐ
ܟ݁ܽܠܡܶܕ݁ܶܡ
ܡܣܰܝܒ݁ܰܪ
ܐ݈ܢܳܐ ܡܶܛܽܠ
ܓ݁ܒ݂ܰܝܳܐ
ܕ݁ܳܐܦ݂ ܗܶܢܽܘܢ
ܢܶܫܟ݁ܚܽܘܢ
ܚܰܝܶܐ
ܕ݁ܰܒ݂ܝܶܫܽܘܥ
ܡܫܺܝܚܳܐ ܥܰܡ
ܫܽܘܒ݂ܚܳܐ
ܕ݁ܰܠܥܳܠܰܡ܂</div>
<div type="v" n="11">ܡܗܰܝܡܢܳܐ
ܗ݈ܝ ܡܶܠܬ݂ܳܐ
ܐܶܢ ܓ݁ܶܝܪ
ܡܺܝܬ݂ܢ ܥܰܡܶܗ
ܐܳܦ݂ ܥܰܡܶܗ
ܢܺܚܶܐ܂</div>
<div type="v" n="12">ܘܶܐܢ
ܢܣܰܝܒ݁ܰܪ ܐܳܦ݂
ܢܰܡܠܶܟ݂ ܥܰܡܶܗ
ܐܶܢ ܕ݁ܶܝܢ
ܢܶܟ݂ܦ݁ܽܘܪ
ܒ݁ܶܗ ܐܳܦ݂ ܗܽܘ
ܢܶܟ݂ܦ݁ܽܘܪ
ܒ݁ܰܢ܂</div>
<div type="v" n="13">ܘܶܐܢ ܠܳܐ
ܢܗܰܝܡܶܢ ܒ݁ܶܗ
ܗܽܘ
ܒ݁ܗܰܝܡܳܢܽܘܬ݂ܶܗ
ܡܩܰܘܶܐ
ܕ݁ܢܶܟ݂ܦ݁ܽܘܪ
ܓ݁ܶܝܪ
ܒ݁ܢܰܦ݂ܫܶܗ ܠܳܐ
ܡܶܫܟ݁ܰܚ܂</div>
<div type="v" n="14">ܗܳܠܶܝܢ
ܗܘܰܝܬ݁
ܡܰܥ݈ܗܶܕ݂
ܠܗܽܘܢ
ܘܰܡܣܰܗܶܕ݂
ܩܕ݂ܳܡ ܡܳܪܰܢ
ܕ݁ܠܳܐ ܢܶܗܘܽܘܢ
ܡܶܬ݂ܚܪܶܝܢ
ܒ݁ܡܶܠܶܐ ܕ݁ܠܳܐ
ܝܽܘܬ݂ܪܳܢ
ܠܣܽܘܚܳܦ݂ܳܐ
ܕ݁ܰܐܝܠܶܝܢ
ܕ݁ܫܳܡܥܺܝܢ
ܠܗܶܝܢ܂</div>
<div type="v" n="15">ܘܢܶܬ݂ܒ݁ܛܶܠ
ܠܳܟ݂
ܕ݁ܰܬ݂ܩܺܝܡ
ܢܰܦ݂ܫܳܟ݂
ܓ݁ܡܺܝܪܳܐܝܺܬ݂
ܩܕ݂ܳܡ ܐܰܠܳܗܳܐ
ܦ݁ܳܠܚܳܐ ܕ݁ܠܳܐ
ܒ݁ܶܗܬ݁ܬ݂ܳܐ
ܕ݁ܡܰܟ݂ܪܶܙ
ܬ݁ܪܺܝܨܳܐܝܺܬ݂
ܡܶܠܬ݂ܳܐ
ܕ݁ܰܫܪܳܪܳܐ܂</div>
<div type="v" n="16">ܘܡܶܢ
ܡܶܠܶܐ
ܣܪܺܝܩܳܬ݂ܳܐ
ܕ݁ܠܰܝܬ݁
ܒ݁ܗܶܝܢ ܚܰܫܚܽܘ
ܐܶܫܬ݁ܰܐ݈ܠ
ܝܰܬ݁ܺܝܪܳܐܝܺܬ݂
ܓ݁ܶܝܪ
ܢܰܘܣܦ݂ܽܘܢ ܥܰܠ
ܪܽܘܫܥܗܽܘܢ
ܗܳܢܽܘܢ
ܕ݁ܰܥܢܶܝܢ
ܒ݁ܗܶܝܢ܂</div>
<div type="v" n="17">ܘܡܶܠܰܬ݂ܗܽܘܢ
ܐܰܝܟ݂
ܚܰܠܳܕ݂ܺܝܬ݂ܳܐ
ܢܳܘܡܺܐ
ܬ݁ܶܐܚܽܘܕ݂
ܒ݁ܣܰܓ݁ܺܝܶܐܐ
ܐܺܝܬ݂ܰܘܗ݈ܝ
ܕ݁ܶܝܢ ܚܰܕ݂
ܡܶܢܗܽܘܢ
ܗܽܘܡܶܢܶܐܳܘܣ
ܘܰܐ݈ܚܪܺܢܳܐ
ܦ݁ܺܝܠܺܛܳܘܣ܂</div>
<div type="v" n="18">ܗܳܠܶܝܢ
ܕ݁ܰܛܥܰܘ ܡܶܢ
ܫܪܳܪܳܐ ܟ݁ܰܕ݂
ܐܳܡܪܺܝܢ
ܕ݁ܰܩܝܳܡܬ݁ܳܐ
ܕ݁ܡܺܝܬ݂ܶܐ
ܗܘܳܬ݂ ܠܳܗ
ܘܗܰܝܡܳܢܽܘܬ݂ܳܐ
ܕ݁ܐ݈ܢܳܫ ܐ݈ܢܳܫ
ܡܰܗܦ݁ܟ݂ܺܝܢ܂</div>
<div type="v" n="19">ܫܶܬ݂ܶܐܣܬ݁ܳܐ
ܕ݁ܶܝܢ
ܫܰܪܺܝܪܬ݁ܳܐ
ܕ݁ܰܐܠܳܗܳܐ
ܩܰܝܳܡܳܐ ܗ݈ܝ
ܘܺܐܝܬ݂ ܠܳܗ
ܚܳܬ݂ܡܳܐ ܗܳܢܳܐ
ܘܝܳܕ݂ܰܥ
ܡܳܪܝܳܐ
ܠܰܐܝܠܶܝܢ
ܕ݁ܕ݂ܺܝܠܶܗ
ܐܶܢܽܘܢ
ܘܢܶܦ݂ܪܽܘܩ ܡܶܢ
ܥܰܘܠܳܐ ܟ݁ܽܠ
ܕ݁ܩܳܪܶܐ
ܠܰܫܡܶܗ
ܕ݁ܡܳܪܝܳܐ܂</div>
<div type="v" n="20">ܒ݁ܒ݂ܰܝܬ݁ܳܐ
ܕ݁ܶܝܢ ܪܰܒ݁ܳܐ
ܠܳܐ ܗ݈ܘܳܐ
ܡܳܐܢܶܐ
ܕ݁ܕ݂ܰܗܒ݂ܳܐ
ܒ݁ܰܠܚܽܘܕ݂ ܐܰܘ
ܕ݁ܣܺܐܡܳܐ
ܐܺܝܬ݂ ܒ݁ܶܗ
ܐܶܠܳܐ ܐܳܦ݂
ܕ݁ܩܰܝܣܳܐ ܐܳܦ݂
ܕ݁ܦ݂ܰܚܳܪܳܐ
ܡܶܢܗܽܘܢ
ܠܺܐܝܩܳܪܳܐ
ܘܡܶܢܗܽܘܢ
ܠܨܰܥܪܳܐ܂</div>
<div type="v" n="21">ܐܶܢ ܐ݈ܢܳܫ
ܗܳܟ݂ܺܝܠ
ܢܕ݂ܰܟ݁ܶܐ
ܢܰܦ݂ܫܶܗ ܡܶܢ
ܗܳܠܶܝܢ ܗܳܘܶܐ
ܡܳܐܢܳܐ
ܕ݁ܰܟ݂ܝܳܐ
ܠܺܐܝܩܳܪܳܐ
ܕ݁ܥܳܗܶܢ
ܠܚܽܘܫܳܚܳܐ
ܕ݁ܡܳܪܶܗ
ܘܰܡܛܰܝܰܒ݂
ܠܟ݂ܽܠ ܥܒ݂ܳܕ݂
ܛܳܒ݂܂</div>
<div type="v" n="22">ܡܶܢ
ܟ݁ܽܠܗܶܝܢ
ܪܓ݂ܺܝܓ݂ܳܬ݂ܳܐ
ܕ݁ܛܰܠܝܽܘܬ݂ܳܐ
ܥܪܽܘܩ ܘܗܰܪ݈ܛ
ܒ݁ܳܬ݂ܰܪ
ܟ݁ܺܐܢܽܘܬ݂ܳܐ
ܘܗܰܝܡܳܢܽܘܬ݂ܳܐ
ܘܚܽܘܒ݁ܳܐ
ܘܰܫܠܳܡܳܐ ܥܰܡ
ܐܰܝܠܶܝܢ
ܕ݁ܩܳܪܶܝܢ
ܠܡܳܪܰܢ
ܒ݁ܠܶܒ݁ܳܐ
ܕ݁ܰܟ݂ܝܳܐ܂</div>
<div type="v" n="23">ܚܶܪܝܳܢܶܐ
ܣܰܟ݂ܠܶܐ
ܐܰܝܠܶܝܢ
ܕ݁ܰܕ݂ܠܳܐ
ܡܰܪܕ݁ܽܘ
ܐܶܢܽܘܢ
ܐܶܫܬ݁ܰܐ݈ܠ
ܡܶܢܗܽܘܢ
ܝܳܕ݂ܰܥ ܐܰܢ݈ܬ݁
ܓ݁ܶܝܪ
ܕ݁ܬ݂ܰܟ݂ܬ݁ܽܘܫܶܐ
ܡܰܘܠܕ݂ܺܝܢ܂</div>
<div type="v" n="24">ܥܰܒ݂ܕ݁ܶܗ
ܕ݁ܶܝܢ ܕ݁ܡܳܪܰܢ
ܠܳܐ ܚܰܝܳܒ݂
ܠܡܶܬ݂ܟ݁ܰܬ݁ܳܫܽܘ
ܐܶܠܳܐ
ܕ݁ܢܶܗܘܶܐ
ܡܰܟ݁ܺܝܟ݂
ܠܘܳܬ݂ ܟ݁ܽܠܢܳܫ
ܘܡܰܠܦ݂ܳܢ
ܘܢܰܓ݁ܺܝܪܳܐ
ܪܽܘܚܶܗ܂</div>
<div type="v" n="25">ܕ݁ܢܶܗܘܶܐ
ܪܳܕ݂ܶܐ
ܠܰܐܝܠܶܝܢ
ܕ݁ܡܶܬ݂ܚܪܶܝܢ
ܠܩܽܘܒ݂ܠܶܗ
ܒ݁ܡܰܟ݁ܺܝܟ݂ܽܘܬ݂ܳܐ
ܕ݁ܰܠܡܳܐ
ܢܶܬ݁ܶܠ ܠܗܽܘܢ
ܐܰܠܳܗܳܐ
ܬ݁ܝܳܒ݁ܽܘܬ݂ܳܐ
ܘܢܶܕ݁ܥܽܘܢ
ܫܪܳܪܳܐ܂</div>
<div type="v" n="26">ܘܢܶܥ݈ܗܕ݁ܽܘܢ
ܢܰܦ݂ܫܗܽܘܢ
ܘܢܶܦ݂ܪܩܽܘܢ
ܡܶܢ ܦ݁ܰܚܶܗ
ܕ݁ܣܳܛܳܢܳܐ
ܕ݁ܒ݂ܶܗ
ܐܶܬ݁ܬ݁ܨܺܝܕ݂ܘ
ܠܨܶܒ݂ܝܳܢܶܗ܂</div>
</div>
<div type="ch" n="3">
<div type="title" n="title"> ܀ ܕܛܝܡܬܐܘܣ
ܕܬܪ̈ܬܝܢ ܓܓ </div>
<div type="v" n="1">ܗܳܕ݂ܶܐ
ܕ݁ܶܝܢ ܗܘܰܝܬ݁
ܝܳܕ݂ܰܥ
ܕ݁ܰܒ݂ܝܰܘܡܳܬ݂ܳܐ
ܐ݈ܚܪܳܝܶܐ
ܢܺܐܬ݂ܽܘܢ
ܙܰܒ݂ܢܶܐ
ܩܫܰܝܳܐ܂</div>
<div type="v" n="2">ܘܢܶܗܘܽܘܢ
ܒ݁ܢܰܝܢܳܫܳܐ
ܪܳܚܡܰܝ
ܢܰܦ݂ܫܗܽܘܢ
ܘܪܳܚܡܰܝ
ܟ݁ܶܣܦ݁ܳܐ
ܫܰܒ݂ܗܪܳܢܶܐ
ܪܳܡܶܐ
ܡܓ݂ܰܕ݁ܦ݂ܳܢܶܐ
ܕ݁ܰܠܐ݈ܢܳܫܰܝܗܽܘܢ
ܠܳܐ
ܡܶܬ݁ܛܦ݁ܺܝܣܺܝܢ
ܟ݁ܳܦ݂ܪܰܝ
ܒ݁ܛܰܝܒ݁ܽܘܬ݂ܳܐ
ܪܰܫܺܝܥܶܐ܂</div>
<div type="v" n="3">ܐܳܟ݂ܠܰܝ
ܩܰܪܨܶܐ
ܡܫܰܥܒ݁ܕ݂ܰܝ
ܠܪܶܓ݁ܬ݂ܳܐ
ܒ݁ܰܥܪܺܝܪܳܝܶܐ
ܣܳܢܝܰܝ
ܛܳܒ݂ܳܬ݂ܳܐ܂</div>
<div type="v" n="4">ܡܰܫܠܡܳܢܶܐ
ܡܣܰܪܗܒ݂ܶܐ
ܚܬ݂ܺܝܪܶܐ
ܪܳܚܡܰܝ
ܪܓ݂ܺܝܓ݂ܳܬ݂ܳܐ
ܛܳܒ݂ ܡܶܢ
ܚܽܘܒ݁ܶܗ
ܕ݁ܰܐܠܳܗܳܐ܂</div>
<div type="v" n="5">ܕ݁ܺܐܝܬ݂
ܠܗܽܘܢ
ܐܶܣܟ݁ܺܡܳܐ
ܕ݁ܕ݂ܶܚܠܰܬ݂
ܐܰܠܳܗܳܐ ܘܡܶܢ
ܚܰܝܠܶܗ
ܪܰܚܺܝܩܺܝܢ
ܐܰܝܠܶܝܢ
ܕ݁ܗܳܟ݂ܰܢܳܐ
ܐܶܢܽܘܢ ܕ݁ܚܽܘܩ
ܐܶܢܽܘܢ
ܡܶܢܳܟ݂܂</div>
<div type="v" n="6">ܡܶܢܗܽܘܢ
ܐܶܢܽܘܢ ܓ݁ܶܝܪ
ܗܳܠܶܝܢ
ܕ݁ܰܡܚܰܠܕ݂ܺܝܢ
ܒ݁ܶܝܬ݂
ܒ݁ܳܬ݁ܶܐ
ܘܫܳܒ݂ܶܝܢ
ܢܶܫܶܐ
ܕ݁ܰܛܡܺܝܪܳܢ
ܒ݁ܰܚܛܳܗܶܐ
ܘܡܶܬ݁ܕ݁ܰܒ݂ܪܳܢ
ܠܰܪܓ݂ܺܝܓ݂ܳܬ݂ܳܐ
ܡܫܰܚܠܦ݂ܳܬ݂ܳܐ܂</div>
<div type="v" n="7">ܕ݁ܰܒ݂ܟ݂ܽܠܙܒ݂ܰܢ
ܝܳܠܦ݁ܳܢ
ܘܡܶܡܬ݂ܽܘܡ
ܠܺܝܕ݂ܰܥܬ݂ܳܐ
ܕ݁ܰܫܪܳܪܳܐ
ܠܡܶܐܬ݂ܳܐ ܠܳܐ
ܡܶܫܟ݁ܚܺܝܢ܂</div>
<div type="v" n="8">ܐܰܝܟ݁ܰܢܳܐ
ܕ݁ܶܝܢ ܕ݁ܝܰܢܺܣ
ܘܝܰܡܒ݁ܪܺܝܣ
ܩܳܡܘ ܠܽܘܩܒ݂ܰܠ
ܡܽܘܫܶܐ
ܗܳܟ݂ܰܢܳܐ ܐܳܦ݂
ܗܶܢܽܘܢ
ܩܳܝܡܺܝܢ
ܠܽܘܩܒ݂ܰܠ
ܫܪܳܪܳܐ
ܐ݈ܢܳܫܳܐ
ܕ݁ܰܡܚܰܒ݁ܰܠ
ܪܶܥܝܳܢܗܽܘܢ
ܘܰܣܠܶܝܢ ܡܶܢ
ܗܰܝܡܳܢܽܘܬ݂ܳܐ܂</div>
<div type="v" n="9">ܐܶܠܳܐ ܠܳܐ
ܢܺܐܬ݂ܽܘܢ
ܠܰܩܕ݂ܳܡܰܝܗܽܘܢ
ܫܳܛܝܽܘܬ݂ܗܽܘܢ
ܓ݁ܶܝܪ
ܡܶܬ݂ܝܰܕ݂ܥܳܐ
ܗ݈ܝ ܠܟ݂ܽܠܢܳܫ
ܐܰܝܟ݁ܰܢܳܐ
ܕ݁ܳܐܦ݂
ܕ݁ܗܳܢܽܘܢ
ܐܶܬ݂ܝܰܕ݂ܥܰܬ݂܂</div>
<div type="v" n="10">ܐܰܢ݈ܬ݁
ܕ݁ܶܝܢ
ܐܶܬ݂ܰܝܬ݁
ܒ݁ܳܬ݂ܰܪ
ܝܽܘܠܦ݁ܳܢܝ
ܘܒ݂ܳܬ݂ܰܪ
ܕ݁ܽܘܒ݁ܳܪܰܝ
ܘܒ݂ܳܬ݂ܰܪ
ܨܶܒ݂ܝܳܢܝ
ܘܒ݂ܳܬ݂ܰܪ
ܗܰܝܡܳܢܽܘܬ݂ܝ
ܘܒ݂ܳܬ݂ܰܪ
ܢܰܓ݁ܺܝܪܽܘܬ݂
ܪܽܘܚܝ
ܘܒ݂ܳܬ݂ܰܪ
ܚܽܘܒ݁ܝ
ܘܒ݂ܳܬ݂ܰܪ
ܡܣܰܝܒ݁ܪܳܢܽܘܬ݂ܝ܂</div>
<div type="v" n="11">ܘܒ݂ܳܬ݂ܰܪ
ܪܕ݂ܺܝܦ݂ܽܘܬ݂ܝ
ܘܒ݂ܳܬ݂ܰܪ
ܚܰܫܰܝ ܘܝܳܕ݂ܰܥ
ܐܰܢ݈ܬ݁
ܐܰܝܠܶܝܢ
ܣܰܝܒ݁ܪܶܬ݂
ܒ݁ܰܐܢܛܺܝܳܟ݂ܺܝܰܐ
ܘܒ݂ܺܐܝܩܰܢܳܘܢ
ܘܰܒ݂ܠܽܘܣܛܪܰܐ
ܐܰܝܕ݂ܳܐ
ܪܕ݂ܺܝܦ݂ܽܘܬ݂ܳܐ
ܣܰܝܒ݁ܪܶܬ݂
ܘܡܶܢ ܟ݁ܽܠܗܶܝܢ
ܦ݁ܰܨܝܰܢܝ
ܡܳܪܝ܂</div>
<div type="v" n="12">ܘܟ݂ܽܠܗܽܘܢ
ܕ݁ܶܝܢ ܐܰܝܠܶܝܢ
ܕ݁ܨܳܒ݂ܶܝܢ
ܒ݁ܕ݂ܶܚܠܰܬ݂
ܐܰܠܳܗܳܐ
ܕ݁ܢܺܚܽܘܢ
ܒ݁ܝܶܫܽܘܥ
ܡܫܺܝܚܳܐ
ܡܶܬ݂ܪܰܕ݂ܦ݁ܺܝܢ܂</div>
<div type="v" n="13">ܒ݁ܢܰܝܢܳܫܳܐ
ܕ݁ܶܝܢ ܒ݁ܺܝܫܶܐ
ܘܡܰܛܥܝܳܢܶܐ
ܢܰܘܣܦ݂ܽܘܢ ܥܰܠ
ܒ݁ܺܝܫܽܘܬ݂ܗܽܘܢ
ܟ݁ܰܕ݂ ܛܳܥܶܝܢ
ܘܡܰܛܥܶܝܢ܂</div>
<div type="v" n="14">ܐܰܢ݈ܬ݁
ܕ݁ܶܝܢ ܩܰܘܳܐ
ܒ݁ܰܐܝܠܶܝܢ
ܕ݁ܺܝܠܶܦ݂ܬ݁
ܘܶܐܫܬ݁ܰܪܰܪܬ݁
ܝܳܕ݂ܰܥ ܐܰܢ݈ܬ݁
ܓ݁ܶܝܪ ܡܶܢ
ܡܰܢܽܘ
ܝܺܠܶܦ݂ܬ݁܂</div>
<div type="v" n="15">ܘܰܕ݂ܡܶܢ
ܛܰܠܝܽܘܬ݂ܳܟ݂
ܣܶܦ݂ܪܶܐ
ܩܰܕ݁ܺܝܫܶܐ
ܝܰܠܺܝܦ݂
ܐܰܢ݈ܬ݁
ܕ݁ܡܶܫܟ݁ܚܺܝܢ
ܕ݁ܰܢܚܰܟ݁ܡܽܘܢܳܟ݂
ܠܚܰܝܶܐ
ܒ݁ܗܰܝܡܳܢܽܘܬ݂ܳܐ
ܕ݁ܝܶܫܽܘܥ
ܡܫܺܝܚܳܐ܂</div>
<div type="v" n="16">ܟ݁ܽܠ
ܟ݁ܬ݂ܳܒ݂
ܕ݁ܰܒ݂ܪܽܘܚܳܐ
ܐܶܬ݂ܟ݁ܬ݂ܶܒ݂
ܡܰܘܬ݁ܪܳܢܳܐ
ܗܽܘ
ܠܝܽܘܠܦ݁ܳܢܳܐ
ܘܰܠܟ݂ܽܘܘܳܢܳܐ
ܘܰܠܬ݂ܽܘܪܳܨܳܐ
ܘܰܠܡܰܪܕ݁ܽܘܬ݂ܳܐ
ܕ݁ܰܒ݂ܟ݂ܺܐܢܽܘܬ݂ܳܐ܂</div>
<div type="v" n="17">ܕ݁ܢܶܗܘܶܐ
ܓ݁ܡܺܝܪ
ܒ݁ܰܪܢܳܫܳܐ
ܕ݁ܰܐܠܳܗܳܐ
ܘܰܠܟ݂ܽܠ
ܥܒ݂ܳܕ݂ ܛܳܒ݂
ܡܫܰܠܡܳܢ܂</div>
</div>
<div type="ch" n="4">
<div type="title" n="title"> ܀ ܕܛܝܡܬܐܘܣ
ܕܬܪ̈ܬܝܢ ܕܕ </div>
<div type="v" n="1">ܡܣܰܗܶܕ݂
ܐ݈ܢܳܐ ܠܳܟ݂
ܩܕ݂ܳܡ ܐܰܠܳܗܳܐ
ܘܡܳܪܰܢ ܝܶܫܽܘܥ
ܡܫܺܝܚܳܐ ܗܰܘ
ܕ݁ܰܥܬ݂ܺܝܕ݂
ܠܰܡܕ݂ܳܢ ܚܰܝܶܐ
ܘܡܺܝܬ݂ܶܐ
ܒ݁ܓ݂ܶܠܝܳܢܳܐ
ܕ݁ܡܰܠܟ݁ܽܘܬ݂ܶܗ܂</div>
<div type="v" n="2">ܐܰܟ݂ܪܶܙ
ܡܶܠܬ݂ܳܐ ܘܩܽܘܡ
ܒ݁ܰܚܦ݂ܺܝܛܽܘܬ݂ܳܐ
ܒ݁ܙܰܒ݂ܢܳܐ
ܘܰܕ݂ܠܳܐ
ܙܰܒ݂ܢܳܐ
ܐܰܟ݁ܶܣ
ܘܟ݂ܰܘܶܢ
ܒ݁ܟ݂ܽܠܳܗ
ܡܰܓ݁ܪܰܬ݂
ܪܽܘܚܳܐ
ܘܝܽܘܠܦ݁ܳܢܳܐ܂</div>
<div type="v" n="3">ܢܶܗܘܶܐ
ܓ݁ܶܝܪ ܙܰܒ݂ܢܳܐ
ܕ݁ܰܠܝܽܘܠܦ݁ܳܢܶܐ
ܚܠܺܝܡܳܐ ܠܳܐ
ܢܶܫܬ݁ܰܡܥܽܘܢ
ܐܶܠܳܐ ܐܰܝܟ݂
ܪܓ݂ܺܝܓ݂ܳܬ݂ܗܽܘܢ
ܢܰܣܓ݁ܽܘܢ
ܠܢܰܦ݂ܫܗܽܘܢ
ܡܰܠܦ݂ܳܢܶܐ
ܒ݁ܚܽܘܬ݂ܚܳܬ݂ܳܐ
ܕ݁ܡܰܫܡܰܥܬ݂ܗܽܘܢ܂</div>
<div type="v" n="4">ܘܡܶܢ
ܫܪܳܪܳܐ
ܢܰܗܦ݁ܟ݂ܽܘܢ
ܐܶܕ݁ܢܗܽܘܢ
ܠܫܽܘܥܝܳܬ݂ܳܐ
ܕ݁ܶܝܢ
ܢܶܣܛܽܘܢ܂</div>
<div type="v" n="5">ܐܰܢ݈ܬ݁
ܕ݁ܶܝܢ ܗܘܰܝܬ݁
ܥܺܝܪ
ܒ݁ܟ݂ܽܠܡܶܕ݁ܶܡ
ܘܣܰܝܒ݁ܰܪ
ܒ݁ܺܝܫܳܬ݂ܳܐ
ܘܰܥܒ݂ܳܕ݂ܳܐ
ܥܒ݂ܶܕ݂
ܕ݁ܰܡܣܰܒ݁ܪܳܢܳܐ
ܘܬ݂ܶܫܡܶܫܬ݁ܳܟ݂
ܫܰܠܶܡ܂</div>
<div type="v" n="6">ܐܶܢܳܐ
ܓ݁ܶܝܪ ܡܶܟ݁ܺܝܠ
ܡܶܬ݂ܢܰܩܶܐ
ܐ݈ܢܳܐ
ܘܙܰܒ݂ܢܳܐ
ܕ݁ܶܐܫܬ݁ܪܶܐ
ܡܛܳܐ܂</div>
<div type="v" n="7">ܐܰܓ݂ܽܘܢܳܐ
ܫܰܦ݁ܺܝܪܳܐ
ܐܶܬ݂ܟ݁ܰܬ݁ܫܶܬ݂
ܘܪܶܗܛܝ
ܫܰܠܡܶܬ݂
ܘܗܰܝܡܳܢܽܘܬ݂ܝ
ܢܶܛܪܶܬ݂܂</div>
<div type="v" n="8">ܘܡܶܢ ܗܳܫܳܐ
ܢܛܺܝܪ ܠܺܝ
ܟ݁ܠܺܝܠܳܐ
ܕ݁ܟ݂ܺܐܢܽܘܬ݂ܳܐ
ܕ݁ܢܶܦ݂ܪܥܺܝܘܗ݈ܝ
ܠܺܝ ܡܳܪܝ
ܒ݁ܝܰܘܡܳܐ ܗܰܘ
ܕ݁ܗܽܘܝܽܘ
ܕ݁ܰܝܳܢܳܐ
ܟ݁ܺܐܢܳܐ ܠܳܐ
ܕ݁ܶܝܢ
ܒ݁ܰܠܚܽܘܕ݂ ܠܺܝ
ܐܶܠܳܐ ܐܳܦ݂
ܠܰܐܝܠܶܝܢ
ܕ݁ܰܐܚܶܒ݂ܘ
ܠܓ݂ܶܠܝܳܢܶܗ܂</div>
<div type="v" n="9">ܢܶܬ݂ܒ݁ܛܶܠ
ܠܳܟ݂
ܕ݁ܬ݂ܺܐܬ݂ܶܐ
ܠܘܳܬ݂ܝ
ܒ݁ܰܥܓ݂ܰܠ܂</div>
<div type="v" n="10">ܕ݁ܺܡܰܐ
ܓ݁ܶܝܪ
ܫܰܒ݂ܩܰܢܝ
ܘܰܐܚܶܒ݂
ܥܳܠܡܳܐ ܗܳܢܳܐ
ܘܶܐܙܰܠ ܠܶܗ
ܠܬ݂ܶܣܰܠܳܘܢܺܝܩܺܐ
ܩܪܺܣܩܳܘܣ
ܠܓ݂ܰܠܰܛܺܝܰܐ
ܛܺܛܳܘܣ
ܠܕ݂ܰܠܡܰܛܺܝܰܐ܂</div>
<div type="v" n="11">ܠܽܘܩܳܐ
ܗ݈ܽܘ
ܒ݁ܰܠܚܽܘܕ݂ܰܘܗ݈ܝ
ܥܰܡܝ ܠܡܰܪܩܳܘܣ
ܕ݁ܒ݂ܰܪ
ܘܰܐܝܬ݁ܳܝܗ݈ܝ
ܥܰܡܳܟ݂ ܥܳܗܶܢ
ܠܺܝ ܓ݁ܶܝܪ
ܠܬ݂ܶܫܡܶܫܬ݁ܳܐ܂</div>
<div type="v" n="12">ܠܛܽܘܟ݂ܺܝܩܳܘܣ
ܕ݁ܶܝܢ
ܫܰܕ݁ܪܶܬ݂
ܠܶܐܦ݂ܶܣܳܘܣ܂</div>
<div type="v" n="13">ܒ݁ܶܝܬ݂
ܟ݁ܬ݂ܳܒ݂ܶܐ
ܕ݁ܶܝܢ
ܕ݁ܫܶܒ݂ܩܶܬ݂
ܒ݁ܰܛܪܳܘܰܐܘܣ
ܠܘܳܬ݂
ܩܰܪܦ݁ܳܘܣ ܡܳܐ
ܕ݁ܳܐܬ݂ܶܐ
ܐܰܢ݈ܬ݁
ܐܰܝܬ݁ܳܝܗ݈ܝ
ܘܰܟ݂ܬ݂ܳܒ݂ܶܐ
ܝܰܬ݁ܺܝܪܳܐܝܺܬ݂
ܟ݁ܶܪܟ݁ܶܐ
ܕ݁ܰܡܓ݂ܰܠܶܐ܂</div>
<div type="v" n="14">ܐܰܠܶܟ݁ܣܰܢܕ݁ܪܳܣ
ܩܰܝܢܳܝܳܐ
ܒ݁ܺܝܫܳܬ݂ܳܐ
ܣܰܓ݁ܺܝܳܐܬ݂ܳܐ
ܚܰܘܝܰܢܝ ܦ݁ܪܰܥ
ܠܶܗ ܡܳܪܰܢ
ܐܰܝܟ݂
ܥܒ݂ܳܕ݂ܰܘܗ݈ܝ܂</div>
<div type="v" n="15">ܐܳܦ݂
ܐܰܢ݈ܬ݁ ܕ݁ܶܝܢ
ܐܶܙܕ݁ܰܗ݈ܪ
ܡܶܢܶܗ ܛܳܒ݂
ܓ݁ܶܝܪ ܙܩܺܝܦ݂
ܠܽܘܩܒ݂ܰܠ
ܡܶܠܰܝܢ܂</div>
<div type="v" n="16">ܒ݁ܡܰܦ݁ܰܩ
ܒ݁ܪܽܘܚܝ
ܩܰܕ݂ܡܳܝܳܐ ܠܳܐ
ܐ݈ܢܳܫ ܗܘܳܐ
ܥܰܡܝ ܐܶܠܳܐ
ܟ݁ܽܠܗܽܘܢ
ܫܰܒ݂ܩܽܘܢܝ ܠܳܐ
ܬ݁ܶܬ݂ܚܫܶܒ݂
ܠܗܽܘܢ
ܗܳܕ݂ܶܐ܂</div>
<div type="v" n="17">ܡܳܪܝ
ܕ݁ܶܝܢ ܩܳܡ ܠܺܝ
ܘܚܰܝܠܰܢܝ
ܕ݁ܒ݂ܺܝ
ܟ݁ܳܪܽܘܙܽܘܬ݂ܳܐ
ܬ݁ܶܫܬ݁ܰܠܰܡ
ܘܢܶܫܡܥܽܘܢ
ܥܰܡ݈ܡܶܐ
ܟ݁ܽܠܗܽܘܢ
ܕ݁ܶܐܬ݂ܦ݁ܰܨܺܝܬ݂
ܡܶܢ ܦ݁ܽܘܡܳܐ
ܕ݁ܰܐܪܝܳܐ܂</div>
<div type="v" n="18">ܘܰܢܦ݂ܰܨܶܝܢܝ
ܡܳܪܝ ܡܶܢ ܟ݁ܽܠ
ܥܒ݂ܳܕ݂ ܒ݁ܺܝܫ
ܘܢܰܚܶܝܢܝ
ܒ݁ܡܰܠܟ݁ܽܘܬ݂ܶܗ
ܕ݁ܒ݂ܰܫܡܰܝܳܐ
ܕ݁ܠܶܗ
ܫܽܘܒ݂ܚܳܐ
ܠܥܳܠܰܡ
ܥܳܠܡܺܝܢ
ܐܰܡܺܝܢ܂</div>
<div type="v" n="19">ܗܰܒ݂
ܫܠܳܡܳܐ
ܠܰܦ݁ܪܺܝܣܩܶܠܰܐ
ܘܠܰܐܩܶܠܳܘܣ
ܘܰܠܒ݂ܰܝܬ݁ܳܐ
ܕ݁ܳܐܢܺܣܺܝܦ݂ܳܘܪܳܘܣ܂</div>
<div type="v" n="20">ܐܶܪܰܣܛܳܘܣ
ܦ݁ܳܫ ܠܶܗ
ܒ݁ܩܳܘܪܺܢܬ݂ܳܘܣ
ܛܪܳܘܦ݂ܺܝܡܳܘܣ
ܕ݁ܶܝܢ
ܫܒ݂ܰܩܬ݁ܶܗ
ܟ݁ܰܕ݂ ܟ݁ܪܺܝܗ
ܒ݁ܡܺܝܠܺܝܛܳܘܣ
ܡܕ݂ܺܝܢ݈ܬ݁ܳܐ܂</div>
<div type="v" n="21">ܢܶܬ݂ܒ݁ܛܶܠ
ܠܳܟ݂ ܕ݁ܰܩܕ݂ܳܡ
ܣܰܬ݂ܘܳܐ
ܬ݁ܺܐܬ݂ܶܐ
ܫܳܐܶܠ
ܒ݁ܰܫܠܳܡܳܟ݂
ܐܶܘܒ݂ܽܘܠܳܘܣ
ܘܦ݁ܽܘܕ݂ܺܣ
ܘܠܺܝܢܳܘܣ
ܘܰܩܠܰܘܕ݂ܺܝܰܐ
ܘܰܐܚܶܐ
ܟ݁ܽܠܗܽܘܢ܂</div>
<div type="v" n="22">ܡܳܪܰܢ
ܝܶܫܽܘܥ
ܡܫܺܝܚܳܐ ܥܰܡ
ܪܽܘܚܳܟ݂
ܛܰܝܒ݁ܽܘܬ݂ܳܐ
ܥܰܡܳܟ݂
ܐܰܡܺܝܢ܂</div>
</div>
</div>
<div type="bk" n="Tit">
<div type="ch" n="1">
<div type="title" n="title"> ܀ ܕܠܘܬ
ܛܛܘܣ ܐܐ </div>
<div type="v" n="1">ܦ݁ܰܘܠܳܘܣ
ܥܰܒ݂ܕ݁ܶܗ
ܕ݁ܰܐܠܳܗܳܐ
ܘܰܫܠܺܝܚܶܗ
ܕ݁ܝܶܫܽܘܥ
ܡܫܺܝܚܳܐ
ܒ݁ܗܰܝܡܳܢܽܘܬ݂ܳܐ
ܕ݁ܰܓ݂ܒ݂ܰܝܳܐ
ܕ݁ܰܐܠܳܗܳܐ
ܘܺܝܕ݂ܰܥܬ݂ܳܐ
ܕ݁ܰܫܪܳܪܳܐ
ܕ݁ܰܒ݂ܕ݂ܶܚܠܰܬ݂
ܐܰܠܳܗܳܐ܂</div>
<div type="v" n="2">ܥܰܠ
ܣܰܒ݂ܪܳܐ
ܕ݁ܚܰܝܶܐ
ܕ݁ܰܠܥܳܠܰܡ
ܕ݁ܰܡܠܰܟ݂
ܐܰܠܳܗܳܐ
ܫܰܪܺܝܪܳܐ
ܩܕ݂ܳܡ
ܙܰܒ݂ܢܰܘܗ݈ܝ
ܕ݁ܥܳܠܡܳܐ܂</div>
<div type="v" n="3">ܘܰܓ݂ܠܳܐ
ܡܶܠܬ݂ܶܗ
ܒ݁ܙܰܒ݂ܢܳܗ
ܒ݁ܝܰܕ݂
ܟ݁ܳܪܽܘܙܽܘܬ݂ܰܢ
ܗܳܝ
ܕ݁ܶܐܬ݂ܗܰܝܡܢܶܬ݂
ܐܶܢܳܐ
ܒ݁ܦ݂ܽܘܩܕ݁ܳܢܳܐ
ܕ݁ܰܐܠܳܗܳܐ
ܡܰܚܝܳܢܰܢ܂</div>
<div type="v" n="4">ܠܛܺܛܳܘܣ
ܒ݁ܪܳܐ
ܫܰܪܺܝܪܳܐ
ܒ݁ܗܰܝܡܳܢܽܘܬ݂ܳܐ
ܕ݁ܓ݂ܰܘܳܐ
ܛܰܝܒ݁ܽܘܬ݂ܳܐ
ܘܰܫܠܳܡܳܐ ܡܶܢ
ܐܰܠܳܗܳܐ
ܐܰܒ݂ܳܐ ܘܡܶܢ
ܡܳܪܰܢ ܝܶܫܽܘܥ
ܡܫܺܝܚܳܐ
ܡܰܚܝܳܢܰܢ܂</div>
<div type="v" n="5">ܡܶܛܽܠܗܳܢܳܐ
ܗ݈ܘ
ܫܒ݂ܰܩܬ݁ܳܟ݂
ܗ݈ܘܺܝܬ݂
ܒ݁ܰܩܪܺܛܺܐ
ܕ݁ܰܐܝܠܶܝܢ
ܕ݁ܚܰܣܺܝܪܳܢ
ܬ݁ܰܬ݂ܩܶܢ
ܘܰܬ݂ܩܺܝܡ
ܩܰܫܺܝܫܶܐ
ܒ݁ܰܡܕ݂ܺܝܢܳܐ
ܡܕ݂ܺܝܢܳܐ
ܐܰܝܟ݁ܰܢܳܐ
ܕ݁ܦ݂ܰܩܶܕ݁ܬ݁ܳܟ݂܂</div>
<div type="v" n="6">ܐܰܝܢܳܐ
ܕ݁ܰܕ݂ܠܳܐ
ܪܶܫܝܳܢ ܗ݈ܽܘ
ܘܰܗܘܳܐ
ܒ݁ܰܥܠܳܐ
ܕ݁ܰܚܕ݂ܳܐ
ܐܰܢ݈ܬ݁ܬ݂ܳܐ
ܘܺܐܝܬ݂ ܠܶܗ
ܒ݁ܢܰܝܳܐ
ܡܗܰܝܡܢܶܐ
ܕ݁ܠܳܐ ܡܨܰܚܶܝܢ
ܘܠܳܐ
ܐܺܝܬ݂ܰܝܗܽܘܢ
ܕ݁ܠܳܐ
ܫܽܘܥܒ݁ܳܕ݂
ܒ݁ܳܐܣܽܘܛܽܘܬ݂ܳܐ܂</div>
<div type="v" n="7">ܚܰܝܳܒ݂
ܗ݈ܽܘ ܓ݁ܶܝܪ
ܩܰܫܺܝܫܳܐ
ܕ݁ܢܶܗܘܶܐ
ܕ݁ܠܳܐ ܪܶܫܝܳܢ
ܐܰܝܟ݂
ܪܰܒ݁ܰܝܬ݁ܳܐ
ܕ݁ܰܐܠܳܗܳܐ
ܘܠܳܐ ܢܶܗܘܶܐ
ܡܶܬ݁ܕ݁ܰܒ݁ܰܪ
ܒ݁ܪܶܥܝܳܢ
ܢܰܦ݂ܫܶܗ ܘܠܳܐ
ܢܶܗܘܶܐ
ܚܶܡܬ݂ܳܢ ܘܠܳܐ
ܢܶܗܘܶܐ ܥܳܒ݂ܰܪ
ܥܰܠ ܚܰܡܪܳܐ
ܘܠܳܐ ܬ݁ܶܗܘܶܐ
ܪܳܗܛܳܐ
ܐܺܝܕ݂ܶܗ
ܠܡܶܡܚܳܐ ܘܠܳܐ
ܢܶܗܘܶܐ ܪܳܚܶܡ
ܝܽܘܬ݂ܪܳܢܶܐ
ܛܰܢܦ݁ܶܐ܂</div>
<div type="v" n="8">ܐܶܠܳܐ
ܢܶܗܘܶܐ ܪܳܚܶܡ
ܐܰܟ݂ܣܢܳܝܶܐ
ܘܢܶܗܘܶܐ ܪܳܚܶܡ
ܛܳܒ݂ܳܬ݂ܳܐ
ܘܢܶܗܘܶܐ
ܢܟ݂ܶܦ݂
ܘܢܶܗܘܶܐ
ܟ݁ܺܐܝܢ
ܘܢܶܗܘܶܐ
ܚܰܣܝܳܐ
ܘܰܠܒ݂ܺܝܟ݂
ܢܰܦ݂ܫܶܗ ܡܶܢ
ܪܓ݂ܺܝܓ݂ܳܬ݂ܳܐ܂</div>
<div type="v" n="9">ܘܰܒ݂ܛܺܝܠ
ܠܶܗ ܥܰܠ
ܝܽܘܠܦ݁ܳܢܳܐ
ܕ݁ܡܶܠܬ݂ܳܐ
ܕ݁ܗܰܝܡܳܢܽܘܬ݂ܳܐ
ܕ݁ܢܶܫܟ݁ܰܚ
ܐܳܦ݂
ܠܰܡܒ݂ܰܝܳܐܘܽ
ܒ݁ܝܽܘܠܦ݁ܳܢܶܗ
ܚܠܺܝܡܳܐ
ܘܰܠܡܰܟ݁ܳܣܽܘ
ܠܰܐܝܠܶܝܢ
ܕ݁ܡܶܬ݂ܚܪܶܝܢ܂</div>
<div type="v" n="10">ܐܺܝܬ݂
ܓ݁ܶܝܪ
ܣܰܓ݁ܺܝܶܐܐ
ܕ݁ܠܳܐ
ܡܶܫܬ݁ܰܥܒ݁ܕ݂ܺܝܢ
ܘܰܣܪܺܝܩܳܢ
ܡܶܠܰܝܗܽܘܢ
ܘܡܰܛܥܶܝܢ
ܪܶܥܝܳܢܶܐ
ܕ݁ܰܒ݂ܢܰܝܢܳܫܳܐ
ܝܰܬ݁ܺܝܪܳܐܝܺܬ݂
ܐܰܝܠܶܝܢ ܕ݁ܡܶܢ
ܓ݁ܙܽܘܪܬ݁ܳܐ
ܐܶܢܽܘܢ܂</div>
<div type="v" n="11">ܗܳܢܽܘܢ
ܕ݁ܘܳܠܶܐ
ܠܰܡܣܰܟ݁ܳܪܽܘ
ܦ݁ܽܘܡܗܽܘܢ
ܒ݁ܳܬ݁ܶܐ ܓ݁ܶܝܪ
ܣܰܓ݁ܺܝܶܐܐ
ܡܚܰܒ݁ܠܺܝܢ
ܘܡܰܠܦ݂ܺܝܢ
ܡܶܕ݁ܶܡ ܕ݁ܠܳܐ
ܘܳܠܶܐ ܡܶܛܽܠ
ܝܽܘܬ݂ܪܳܢܶܐ
ܛܰܢܦ݁ܶܐ܂</div>
<div type="v" n="12">ܐܶܡܰܪ
ܐ݈ܢܳܫ ܡܶܢܗܽܘܢ
ܢܒ݂ܺܝܳܐ
ܕ݁ܺܝܠܗܽܘܢ
ܕ݁ܰܒ݂ܢܰܝ
ܩܪܺܛܺܐ
ܒ݁ܟ݂ܽܠܙܒ݂ܰܢ
ܕ݁ܰܓ݁ܳܠܺܝܢ
ܐܶܢܽܘܢ
ܚܰܝܘܳܬ݂ܳܐ
ܒ݁ܺܝܫܳܬ݂ܳܐ
ܘܟ݂ܰܪܣܳܬ݂ܳܐ
ܒ݁ܰܛܺܝܠܳܬ݂ܳܐ܂</div>
<div type="v" n="13">ܘܫܰܪܺܝܪܳܐܝܺܬ݂
ܐܺܝܬ݂ܶܝܗ
ܣܳܗܕ݁ܽܘܬ݂ܳܐ
ܗܳܕ݂ܶܐ ܡܶܛܽܠ
ܗܳܢܳܐ
ܩܰܫܝܳܐܝܺܬ݂
ܗܘܰܝܬ݁ ܡܰܟ݁ܶܣ
ܠܗܽܘܢ
ܕ݁ܢܶܗܘܽܘܢ
ܚܠܺܝܡܺܝܢ
ܒ݁ܗܰܝܡܳܢܽܘܬ݂ܳܐ܂</div>
<div type="v" n="14">ܘܠܳܐ
ܢܶܬ݂ܪܡܽܘܢ
ܠܫܽܘܥܝܳܬ݂ܳܐ
ܕ݁ܺܝܗܽܘܕ݂ܳܝܶܐ
ܘܰܠܦ݂ܽܘܩܳܕ݂ܶܐ
ܕ݁ܰܒ݂ܢܰܝܢܳܫܳܐ
ܕ݁ܣܳܢܶܝܢ
ܫܪܳܪܳܐ܂</div>
<div type="v" n="15">ܟ݁ܽܠܡܶܕ݁ܶܡ
ܓ݁ܶܝܪ ܕ݁ܟ݂ܶܐ
ܗ݈ܘ
ܠܰܕ݂ܟ݂ܰܝܳܐ
ܠܰܐܝܠܶܝܢ
ܕ݁ܶܝܢ
ܕ݁ܰܡܣܰܝܒ݂ܺܝܢ
ܘܠܳܐ
ܡܗܰܝܡܢܺܝܢ
ܡܶܕ݁ܶܡ
ܕ݁ܰܕ݂ܟ݂ܶܐ
ܠܰܝܬ݁ ܠܗܽܘܢ
ܐܶܠܳܐ ܡܣܰܝܰܒ݂
ܗ݈ܽܘ
ܪܶܥܝܳܢܗܽܘܢ
ܘܬ݂ܺܐܪܬ݁ܗܽܘܢ܂</div>
<div type="v" n="16">ܘܡܰܘܕ݁ܶܝܢ
ܕ݁ܝܳܕ݂ܥܺܝܢ
ܠܰܐܠܳܗܳܐ
ܒ݁ܰܥܒ݂ܳܕ݂ܰܝܗܽܘܢ
ܕ݁ܶܝܢ
ܟ݁ܳܦ݂ܪܺܝܢ
ܒ݁ܶܗ
ܘܺܐܝܬ݂ܰܝܗܽܘܢ
ܣܢܺܝܶܐܐ
ܘܰܕ݂ܠܳܐ ܦ݁ܝܳܣ
ܘܡܰܣܠܰܝܳܐ
ܠܟ݂ܽܠ ܥܒ݂ܳܕ݂
ܛܳܒ݂܂</div>
</div>
<div type="ch" n="2">
<div type="title" n="title"> ܀ ܕܠܘܬ
ܛܛܘܣ ܒܒ </div>
<div type="v" n="1">ܐܰܢ݈ܬ݁
ܕ݁ܶܝܢ ܡܰܠܶܠ
ܡܶܕ݁ܶܡ
ܕ݁ܝܳܐܶܐ
ܠܝܽܘܠܦ݁ܳܢܳܐ
ܚܠܺܝܡܳܐ܂</div>
<div type="v" n="2">ܘܰܐܠܶܦ݂
ܕ݁ܢܶܗܘܽܘܢ
ܩܰܫܺܝܫܶܐ
ܥܺܝܪܺܝܢ
ܒ݁ܪܶܥܝܳܢܰܝܗܽܘܢ
ܘܢܶܗܘܽܘܢ
ܢܰܟ݂ܦ݁ܺܝܢ
ܘܢܶܗܘܽܘܢ
ܕ݁ܟ݂ܶܝܢ
ܘܢܶܗܘܽܘܢ
ܚܠܺܝܡܺܝܢ
ܒ݁ܗܰܝܡܳܢܽܘܬ݂ܳܐ
ܘܰܒ݂ܚܽܘܒ݁ܳܐ
ܘܒ݂ܰܡܣܰܝܒ݁ܪܳܢܽܘܬ݂ܳܐ܂</div>
<div type="v" n="3">ܘܳܐܦ݂
ܩܰܫܺܝܫܳܬ݂ܳܐ
ܗܳܟ݂ܰܢܳܐ
ܕ݁ܢܶܗܘܝܳܢ
ܒ݁ܶܐܣܟ݁ܺܡܳܐ
ܕ݁ܝܳܐܶܐ
ܠܕ݂ܶܚܠܰܬ݂
ܐܰܠܳܗܳܐ ܘܠܳܐ
ܢܶܗܘܝܳܢ
ܐܳܟ݂ܠܳܢ
ܩܰܪܨܶܐ ܘܠܳܐ
ܢܶܗܘܝܳܢ
ܡܫܰܥܒ݁ܕ݂ܳܢ
ܠܚܰܡܪܳܐ
ܣܰܓ݁ܺܝܳܐܐ
ܘܢܶܗܘܝܳܢ
ܡܰܠܦ݂ܳܢ
ܫܰܦ݁ܺܝܪܳܬ݂ܳܐ܂</div>
<div type="v" n="4">ܘܰܡܢܰܟ݁ܦ݂ܳܢ
ܠܰܐܝܠܶܝܢ
ܕ݁ܛܰܠܝܳܢ
ܕ݁ܢܶܪܚܡܳܢ
ܒ݁ܰܥܠܰܝܗܶܝܢ
ܘܰܒ݂ܢܰܝܗܶܝܢ܂</div>
<div type="v" n="5">ܘܢܶܗܘܝܳܢ
ܢܰܟ݂ܦ݁ܳܢ
ܘܩܰܕ݁ܺܝܫܳܢ
ܘܢܶܗܘܝܳܢ
ܝܳܨܦ݁ܳܢ
ܫܰܦ݁ܺܝܪ
ܕ݁ܒ݂ܳܬ݁ܰܝܗܶܝܢ
ܘܡܶܫܬ݁ܰܥܒ݁ܕ݂ܳܢ
ܠܒ݂ܰܥܠܰܝܗܶܝܢ
ܕ݁ܠܳܐ ܐ݈ܢܳܫ
ܢܓ݂ܰܕ݁ܶܦ݂ ܥܰܠ
ܡܶܠܬ݂ܶܗ
ܕ݁ܰܐܠܳܗܳܐ܂</div>
<div type="v" n="6">ܘܡܶܢ
ܐܰܝܠܶܝܢ
ܕ݁ܰܛܠܶܝܢ
ܗܳܟ݂ܰܢܳܐ
ܒ݁ܥܺܝ
ܕ݁ܢܶܗܘܽܘܢ
ܢܰܟ݂ܦ݁ܺܝܢ܂</div>
<div type="v" n="7">ܒ݁ܟ݂ܽܠܡܶܕ݁ܶܡ
ܕ݁ܶܝܢ
ܕ݁ܡܽܘܬ݂ܳܐ
ܒ݁ܢܰܦ݂ܫܳܟ݂
ܚܰܘܳܐ ܒ݁ܟ݂ܽܠ
ܥܒ݂ܳܕ݂ܶܐ
ܛܳܒ݂ܶܐ
ܘܰܒ݂ܡܰܠܦ݂ܳܢܽܘܬ݂ܳܟ݂
ܬ݁ܶܗܘܶܐ ܠܳܟ݂
ܡܶܠܬ݂ܳܐ
ܚܠܺܝܡܬ݁ܳܐ܂</div>
<div type="v" n="8">ܕ݁ܢܰܟ݂ܦ݁ܳܐ
ܘܠܳܐ ܡܚܰܒ݁ܠܳܐ
ܘܠܳܐ ܐ݈ܢܳܫ
ܒ݁ܳܣܰܪ ܠܳܗ
ܕ݁ܰܐܝܢܳܐ
ܕ݁ܩܳܐܶܡ
ܠܩܽܘܒ݂ܠܰܢ
ܢܶܒ݂ܗܰܬ݂
ܟ݁ܰܕ݂ ܠܳܐ
ܢܶܫܟ݁ܰܚ
ܕ݁ܢܺܐܡܰܪ
ܥܠܰܝܢ ܡܶܕ݁ܶܡ
ܕ݁ܰܣܢܶܐ܂</div>
<div type="v" n="9">ܥܰܒ݂ܕ݁ܶܐ
ܠܡܳܪܰܝܗܽܘܢ
ܢܶܫܬ݁ܰܥܒ݁ܕ݂ܽܘܢ
ܒ݁ܟ݂ܽܠܡܶܕ݁ܶܡ
ܘܢܶܫܬ݁ܰܦ݂ܪܽܘܢ
ܘܠܳܐ ܗܘܰܘ
ܡܥܰܨܶܝܢ܂</div>
<div type="v" n="10">ܘܠܳܐ ܗܘܰܘ
ܓ݁ܳܢܒ݁ܺܝܢ
ܐܶܠܳܐ ܢܚܰܘܽܘܢ
ܫܪܳܪܗܽܘܢ
ܛܳܒ݂ܳܐ
ܒ݁ܟ݂ܽܠܡܶܕ݁ܶܡ
ܕ݁ܰܢܨܰܒ݁ܬ݂ܽܘܢ
ܒ݁ܟ݂ܽܠܡܶܕ݁ܶܡ
ܝܽܘܠܦ݁ܳܢܶܗ
ܕ݁ܰܐܠܳܗܳܐ
ܡܰܚܝܳܢܰܢ܂</div>
<div type="v" n="11">ܐܶܬ݂ܓ݁ܰܠܝܰܬ݂
ܓ݁ܶܝܪ
ܛܰܝܒ݁ܽܘܬ݂ܶܗ
ܕ݁ܰܐܠܳܗܳܐ
ܡܰܚܝܰܬ݂ ܟ݁ܽܠ
ܠܰܒ݂ܢܰܝܢܳܫܳܐ
ܟ݁ܽܠܗܽܘܢ܂</div>
<div type="v" n="12">ܘܪܳܕ݂ܝܳܐ
ܠܰܢ
ܕ݁ܢܶܟ݂ܦ݁ܽܘܪ
ܒ݁ܪܽܘܫܥܳܐ
ܘܒ݂ܰܪܓ݂ܺܝܓ݂ܳܬ݂ܳܐ
ܕ݁ܥܳܠܡܳܐ
ܘܢܺܚܶܐ
ܒ݁ܥܳܠܡܳܐ
ܗܳܢܳܐ
ܒ݁ܢܰܟ݂ܦ݁ܽܘܬ݂ܳܐ
ܘܰܒ݂ܟ݂ܺܐܢܽܘܬ݂ܳܐ
ܘܰܒ݂ܕ݂ܶܚܠܰܬ݂
ܐܰܠܳܗܳܐ܂</div>
<div type="v" n="13">ܟ݁ܰܕ݂
ܡܣܰܟ݁ܶܝܢܰܢ
ܠܣܰܒ݂ܪܳܐ
ܒ݁ܪܺܝܟ݂ܳܐ
ܘܰܠܓ݂ܶܠܝܳܢܳܐ
ܕ݁ܬ݂ܶܫܒ݁ܽܘܚܬ݁ܶܗ
ܕ݁ܰܐܠܳܗܳܐ
ܪܰܒ݁ܳܐ
ܘܡܰܚܝܳܢܰܢ
ܝܶܫܽܘܥ
ܡܫܺܝܚܳܐ܂</div>
<div type="v" n="14">ܕ݁ܗܽܘ
ܝܰܗ݈ܒ݂
ܢܰܦ݂ܫܶܗ
ܚܠܳܦ݂ܰܝܢ
ܕ݁ܢܶܦ݂ܪܩܰܢ
ܡܶܢ ܟ݁ܽܠ
ܥܰܘܠܳܐ
ܘܰܢܕ݂ܰܟ݁ܶܝܢ
ܠܢܰܦ݂ܫܶܗ
ܥܰܡܳܐ
ܚܰܕ݂݈ܬ݂ܳܐ
ܕ݁ܚܳܣܶܡ
ܒ݁ܰܥܒ݂ܳܕ݂ܶܐ
ܛܳܒ݂ܶܐ܂</div>
<div type="v" n="15">ܗܳܠܶܝܢ
ܡܰܠܶܠ ܘܰܒ݂ܥܺܝ
ܘܟ݂ܰܘܶܢ
ܒ݁ܟ݂ܽܠ
ܦ݁ܽܘܩܕ݁ܳܢ
ܘܠܳܐ ܐ݈ܢܳܫ
ܢܰܒ݂ܣܶܐ
ܒ݁ܳܟ݂܂</div>
</div>
<div type="ch" n="3">
<div type="title" n="title"> ܀ ܕܠܘܬ
ܛܛܘܣ ܓܓ </div>
<div type="v" n="1">ܘܰܗܘܰܝܬ݁
ܡܰܥ݈ܗܶܕ݂
ܠܗܽܘܢ
ܕ݁ܰܠܪܺܫܶܐ
ܘܰܠܫܰܠܺܝܛܳܢܶܐ
ܢܶܫܬ݁ܰܡܥܽܘܢ
ܘܢܶܫܬ݁ܰܥܒ݁ܕ݂ܽܘܢ
ܘܰܕ݂ܢܶܗܘܽܘܢ
ܥܬ݂ܺܝܕ݂ܺܝܢ
ܠܟ݂ܽܠ ܥܒ݂ܳܕ݂
ܛܳܒ݂܂</div>
<div type="v" n="2">ܘܥܰܠ ܐ݈ܢܳܫ
ܠܳܐ
ܢܓ݂ܰܕ݁ܦ݂ܽܘܢ
ܘܠܳܐ ܢܶܗܘܽܘܢ
ܡܶܬ݂ܟ݁ܰܬ݁ܫܺܝܢ
ܐܶܠܳܐ ܢܶܗܘܽܘܢ
ܡܰܟ݁ܺܝܟ݂ܺܝܢ
ܘܰܒ݂ܟ݂ܽܠܡܶܕ݁ܶܡ
ܢܚܰܘܽܘܢ
ܒ݁ܰܣܺܝܡܽܘܬ݂ܗܽܘܢ
ܠܘܳܬ݂
ܟ݁ܽܠܗܽܘܢ
ܒ݁ܢܰܝܢܳܫܳܐ܂</div>
<div type="v" n="3">ܐܳܦ݂ ܚܢܰܢ
ܓ݁ܶܝܪ ܡܶܢ
ܩܕ݂ܺܝܡ ܕ݁ܠܳܐ
ܪܶܥܝܳܢܳܐ
ܗ݈ܘܰܝܢ
ܘܰܕ݂ܠܳܐ
ܦ݁ܝܳܣܳܐ
ܘܛܳܥܶܝܢ
ܗ݈ܘܰܝܢ
ܘܰܡܫܰܥܒ݁ܕ݂ܺܝܢ
ܗ݈ܘܰܝܢ
ܠܰܐܪܓ݂ܺܝܓ݂ܳܬ݂ܳܐ
ܡܫܰܚܠܦ݂ܳܬ݂ܳܐ
ܘܰܒ݂ܒ݂ܺܝܫܽܘܬ݂ܳܐ
ܘܒ݂ܰܚܣܳܡܳܐ
ܡܶܬ݂ܗܰܦ݁ܟ݂ܺܝܢ
ܗ݈ܘܰܝܢ
ܘܰܣܢܺܝܐܝܺܢ
ܗ݈ܘܰܝܢ ܐܳܦ݂
ܚܰܕ݂ ܠܚܰܕ݂
ܣܳܢܶܝܢ
ܗ݈ܘܰܝܢ܂</div>
<div type="v" n="4">ܟ݁ܰܕ݂
ܕ݁ܶܝܢ
ܐܶܬ݂ܓ݁ܰܠܝܰܬ݂
ܒ݁ܰܣܺܝܡܽܘܬ݂ܶܗ
ܘܰܡܪܰܚܡܳܢܽܘܬ݂ܶܗ
ܕ݁ܰܐܠܳܗܳܐ
ܡܰܚܝܳܢܰܢ܂</div>
<div type="v" n="5">ܠܳܐ
ܒ݁ܰܥܒ݂ܳܕ݂ܶܐ
ܕ݁ܙܰܕ݁ܺܝܩܽܘܬ݂ܳܐ
ܕ݁ܰܥܒ݂ܰܕ݂ܢ
ܐܶܠܳܐ
ܒ݁ܪܰܚܡܰܘܗ݈ܝ
ܕ݁ܺܝܠܶܗ
ܐܰܚܝܰܢ
ܒ݁ܰܣܚܳܬ݂ܳܐ
ܕ݁ܡܰܘܠܳܕ݂ܳܐ
ܕ݁ܡܶܢ ܕ݁ܪܺܝܫ
ܘܰܒ݂ܚܽܘܕ݁ܳܬ݂ܳܐ
ܕ݁ܪܽܘܚܳܐ
ܕ݁ܩܽܘܕ݂ܫܳܐ܂</div>
<div type="v" n="6">ܗܳܝ
ܕ݁ܶܐܫܰܕ݂
ܥܠܰܝܢ
ܥܰܬ݁ܺܝܪܳܐܝܺܬ݂
ܒ݁ܝܰܕ݂ ܝܶܫܽܘܥ
ܡܫܺܝܚܳܐ
ܡܰܚܝܳܢܰܢ܂</div>
<div type="v" n="7">ܕ݁ܰܒ݂ܛܰܝܒ݁ܽܘܬ݂ܶܗ
ܢܶܙܕ݁ܰܕ݁ܰܩ
ܘܢܶܗܘܶܐ
ܝܳܪܬ݁ܶܐ
ܒ݁ܣܰܒ݂ܪܳܐ
ܒ݁ܚܰܝܶܐ
ܕ݁ܰܠܥܳܠܰܡ܂</div>
<div type="v" n="8">ܡܗܰܝܡܢܳܐ
ܗ݈ܝ ܡܶܠܬ݂ܳܐ
ܘܰܒ݂ܗܳܠܶܝܢ
ܨܳܒ݂ܶܐ ܐ݈ܢܳܐ
ܕ݁ܳܐܦ݂ ܐܰܢ݈ܬ݁
ܗܘܰܝܬ݁ ܡܫܰܪܰܪ
ܠܗܽܘܢ
ܕ݁ܢܶܬ݂ܒ݁ܛܶܠ
ܠܗܽܘܢ
ܠܡܶܦ݂ܠܰܚ
ܥܒ݂ܳܕ݂ܶܐ
ܛܳܒ݂ܶܐ
ܐܰܝܠܶܝܢ
ܕ݁ܗܰܝܡܶܢܘ
ܒ݁ܰܐܠܳܗܳܐ
ܗܳܠܶܝܢ ܐܶܢܶܝܢ
ܛܳܒ݂ܳܢ
ܘܡܰܘܬ݁ܪܳܢ
ܠܰܒ݂ܢܰܝܢܳܫܳܐ܂</div>
<div type="v" n="9">ܡܶܢ
ܒ݁ܥܳܬ݂ܳܐ
ܕ݁ܶܝܢ
ܣܰܟ݂ܠܬ݂ܳܐ
ܘܡܶܢ
ܬ݁ܰܫܥܝܳܬ݂ܳܐ
ܕ݁ܫܰܪܒ݂ܳܬ݂ܳܐ
ܘܡܶܢ ܚܶܪܝܳܢܶܐ
ܘܡܶܢ
ܬ݁ܰܟ݂ܬ݁ܽܘܫܶܐ
ܕ݁ܣܳܦ݂ܪܶܐ
ܐܶܫܬ݁ܰܐ݈ܠ
ܝܽܘܬ݂ܪܳܢ
ܓ݁ܶܝܪ ܠܰܝܬ݁
ܒ݁ܗܶܝܢ
ܘܰܣܪܺܝܩܳܢ
ܐܶܢܶܝܢ܂</div>
<div type="v" n="10">ܡܶܢ
ܓ݁ܰܒ݂ܪܳܐ
ܗܶܪܶܣܺܝܰܘܛܳܐ
ܡܶܢ ܒ݁ܳܬ݂ܰܪ
ܚܕ݂ܳܐ ܙܒ݂ܰܢ
ܘܬ݂ܰܪܬ݁ܶܝܢ
ܕ݁ܡܰܪܬ݁ܶܐ
ܐܰܢ݈ܬ݁ ܠܶܗ
ܐܶܫܬ݁ܰܐ݈ܠ܂</div>
<div type="v" n="11">ܘܰܗܘܰܝܬ݁
ܝܳܕ݂ܰܥ ܕ݁ܡܰܢ
ܕ݁ܗܳܟ݂ܰܢܳܐ
ܗ݈ܘ ܡܥܰܩܰܡ
ܗ݈ܽܘ ܘܚܳܛܶܐ
ܘܗܽܘ ܚܰܝܶܒ݂
ܢܰܦ݂ܫܶܗ܂</div>
<div type="v" n="12">ܡܳܐ
ܕ݁ܫܰܕ݁ܪܶܬ݂
ܠܘܳܬ݂ܳܟ݂
ܠܰܐܪܛܶܡܰܐ ܐܰܘ
ܠܛܽܘܟ݂ܺܝܩܳܘܣ
ܢܶܬ݂ܒ݁ܛܶܠ
ܠܳܟ݂
ܕ݁ܬ݂ܺܐܬ݂ܶܐ
ܠܘܳܬ݂ܝ
ܠܢܺܝܩܳܦ݁ܳܘܠܺܝܣ
ܬ݁ܰܡܳܢ ܓ݁ܶܝܪ
ܣܳܡܶܬ݂
ܒ݁ܪܶܥܝܳܢܝ
ܕ݁ܰܐܣܬ݁ܶܐ܂</div>
<div type="v" n="13">ܥܰܠ ܙܺܢܰܐ
ܕ݁ܶܝܢ ܣܳܦ݂ܪܳܐ
ܘܥܰܠ ܐܰܦ݁ܳܠܳܘ
ܢܶܬ݂ܒ݁ܛܶܠ
ܠܳܟ݂
ܕ݁ܰܬ݂ܠܰܘܶܐ
ܐܶܢܽܘܢ
ܫܰܦ݁ܺܝܪ
ܕ݁ܡܶܕ݁ܶܡ ܠܳܐ
ܢܶܚܣܰܪ
ܠܗܽܘܢ܂</div>
<div type="v" n="14">ܘܢܺܐܠܦ݁ܽܘܢ
ܐܳܦ݂ ܐܰܝܠܶܝܢ
ܕ݁ܕ݂ܺܝܠܰܢ
ܐܶܢܽܘܢ
ܕ݁ܢܶܗܘܽܘܢ
ܦ݁ܳܠܚܺܝܢ
ܥܒ݂ܳܕ݂ܶܐ
ܛܳܒ݂ܶܐ
ܒ݁ܨܶܒ݂ܘܳܬ݂ܳܐ
ܕ݁ܳܐܠܨܳܢ
ܕ݁ܠܳܐ ܢܶܗܘܽܘܢ
ܕ݁ܠܳܐ
ܦ݁ܺܐܪܶܐ܂</div>
<div type="v" n="15">ܫܳܐܠܺܝܢ
ܒ݁ܰܫܠܳܡܳܟ݂
ܟ݁ܽܠܗܽܘܢ
ܐܰܝܠܶܝܢ
ܕ݁ܥܰܡܝ ܐܶܢܽܘܢ
ܫܰܐܠ
ܒ݁ܰܫܠܳܡܳܐ
ܕ݁ܟ݂ܽܠܗܽܘܢ
ܐܰܝܠܶܝܢ
ܕ݁ܪܳܚܡܺܝܢ ܠܰܢ
ܒ݁ܗܰܝܡܳܢܽܘܬ݂ܳܐ
ܛܰܝܒ݁ܽܘܬ݂ܳܐ
ܥܰܡ ܟ݁ܽܠܟ݂ܽܘܢ
ܐܰܡܺܝܢ܂</div>
</div>
</div>
<div type="bk" n="Phm">

<div type="title" n="title"> ܀ ܕܠܘܬ
ܦܝܠܡܘܢ ܐܐ </div>
<div type="v" n="1">ܦ݁ܰܘܠܳܘܣ
ܐܰܣܺܝܪܶܗ
ܕ݁ܝܶܫܽܘܥ
ܡܫܺܝܚܳܐ
ܘܛܺܝܡܳܬ݂ܶܐܳܘܣ
ܐܰܚܳܐ
ܠܦ݂ܺܝܠܺܡܳܘܢ
ܚܰܒ݁ܺܝܒ݂ܳܐ
ܘܦ݂ܳܠܚܳܐ
ܕ݁ܥܰܡܰܢ܂</div>
<div type="v" n="2">ܘܠܰܐܦ݁ܝܰܐ
ܚܰܒ݁ܺܝܒ݂ܬ݁ܰܢ
ܘܠܰܐܪܟ݂ܺܝܦ݁ܳܘܣ
ܦ݁ܳܠܚܳܐ
ܕ݁ܥܰܡܰܢ
ܘܰܠܥܺܕ݈݁ܬ݁ܳܐ
ܕ݁ܰܒ݂ܒ݂ܰܝܬ݁ܳܟ݂܂</div>
<div type="v" n="3">ܛܰܝܒ݁ܽܘܬ݂ܳܐ
ܥܰܡܟ݂ܽܘܢ
ܘܰܫܠܳܡܳܐ ܡܶܢ
ܐܰܠܳܗܳܐ
ܐܰܒ݂ܽܘܢ ܘܡܶܢ
ܡܳܪܰܢ ܝܶܫܽܘܥ
ܡܫܺܝܚܳܐ܂</div>
<div type="v" n="4">ܡܰܘܕ݁ܶܐ
ܐ݈ܢܳܐ ܠܰܐܠܳܗܝ
ܒ݁ܟ݂ܽܠܙܒ݂ܰܢ
ܘܡܶܬ݁ܕ݁ܟ݂ܰܪ
ܐ݈ܢܳܐ ܠܳܟ݂
ܒ݁ܰܨܠܰܘܳܬ݂ܝ܂</div>
<div type="v" n="5">ܗܳܐ ܡܶܢ
ܕ݁ܫܶܡܥܶܬ݂
ܗܰܝܡܳܢܽܘܬ݂ܳܟ݂
ܘܚܽܘܒ݁ܳܐ
ܕ݁ܺܐܝܬ݂ ܠܳܟ݂
ܠܘܳܬ݂ ܡܳܪܰܢ
ܝܶܫܽܘܥ
ܘܰܠܘܳܬ݂
ܟ݁ܽܠܗܽܘܢ
ܩܰܕ݁ܺܝܫܶܐ܂</div>
<div type="v" n="6">ܕ݁ܬ݂ܶܗܘܶܐ
ܫܰܘܬ݁ܳܦ݂ܽܘܬ݂ܳܐ
ܕ݁ܗܰܝܡܳܢܽܘܬ݂ܳܟ݂
ܝܳܗܒ݁ܳܐ
ܦ݁ܺܐܪܶܐ
ܒ݁ܰܥܒ݂ܳܕ݂ܶܐ
ܘܒ݂ܺܝܕ݂ܰܥܬ݂ܳܐ
ܕ݁ܟ݂ܽܠ ܛܳܒ݂ܳܢ
ܕ݁ܺܐܝܬ݂
ܠܟ݂ܽܘܢ
ܒ݁ܝܶܫܽܘܥ
ܡܫܺܝܚܳܐ܂</div>
<div type="v" n="7">ܚܰܕ݂ܽܘܬ݂ܳܐ
ܓ݁ܶܝܪ
ܣܰܓ݁ܺܝܐܬ݂ܳܐ
ܐܺܝܬ݂ ܠܰܢ
ܘܒ݂ܽܘܝܳܐܳܐ
ܕ݁ܰܒ݂ܝܰܕ݂
ܚܽܘܒ݂ܳܟ݂
ܐܶܬ݁ܬ݁ܢܺܝܚܘ
ܪܰܚܡܶܐ
ܕ݁ܩܰܕ݁ܺܝܫܶܐ܂</div>
<div type="v" n="8">ܡܶܛܽܠ
ܗܳܕ݂ܶܐ
ܦ݁ܰܪܶܗ݈ܣܺܝܰܐ
ܣܰܓ݁ܺܝܐܬ݂ܳܐ
ܐܺܝܬ݂ ܠܺܝ
ܒ݁ܰܡܫܺܝܚܳܐ
ܕ݁ܶܐܦ݂ܩܽܘܕ݂
ܠܳܟ݂ ܐܰܝܠܶܝܢ
ܕ݁ܙܳܕ݂ܩܳܢ܂</div>
<div type="v" n="9">ܡܶܛܽܠ
ܚܽܘܒ݁ܳܐ ܕ݁ܶܝܢ
ܡܶܒ݂ܥܳܐ ܗ݈ܽܘ
ܒ݁ܳܥܶܐ ܐ݈ܢܳܐ
ܡܶܢܳܟ݂ ܐܶܢܳܐ
ܦ݁ܰܘܠܳܘܣ
ܕ݁ܺܐܝܬ݂ܰܝ
ܣܳܒ݂ܳܐ ܐܰܝܟ݂
ܕ݁ܝܳܕ݂ܰܥ
ܐܰܢ݈ܬ݁ ܗܳܫܳܐ
ܕ݁ܶܝܢ ܐܳܦ݂
ܐܰܣܺܝܪܳܐ
ܕ݁ܝܶܫܽܘܥ
ܡܫܺܝܚܳܐ܂</div>
<div type="v" n="10">ܘܒ݂ܳܥܶܐ
ܐ݈ܢܳܐ ܡܶܢܳܟ݂
ܥܰܠ ܒ݁ܶܪܝ
ܐܰܝܢܳܐ
ܕ݁ܝܶܠܕ݁ܶܬ݂
ܒ݁ܰܐܣܽܘܪܰܝ
ܐܳܢܺܣܺܝܡܳܘܣ܂</div>
<div type="v" n="11">ܗܰܘ
ܕ݁ܒ݂ܰܙܒ݂ܰܢ
ܠܰܝܬ݁ ܗ݈ܘܳܐ
ܠܳܟ݂ ܒ݁ܶܗ
ܚܰܫܚܽܘ ܗܳܫܳܐ
ܕ݁ܶܝܢ ܐܳܦ݂
ܠܳܟ݂ ܐܳܦ݂ ܠܺܝ
ܛܳܒ݂ ܚܳܫܰܚ܂</div>
<div type="v" n="12">ܘܫܰܕ݁ܰܪܬ݁ܶܗ
ܠܳܟ݂ ܐܰܢ݈ܬ݁
ܕ݁ܶܝܢ ܐܰܝܟ݂
ܕ݁ܰܠܝܰܠܕ݁ܳܐ
ܕ݁ܺܝܠܝ
ܗܳܟ݂ܰܢܳܐ
ܩܰܒ݁ܶܠܳܝܗ݈ܝ܂</div>
<div type="v" n="13">ܨܳܒ݂ܶܐ
ܗ݈ܘܺܝܬ݂ ܓ݁ܶܝܪ
ܕ݁ܰܠܘܳܬ݂ܝ
ܐܶܚܕ݁ܺܝܘܗ݈ܝ
ܕ݁ܢܶܗܘܶܐ
ܡܫܰܡܶܫ ܠܺܝ
ܚܠܳܦ݂ܰܝܟ݁
ܒ݁ܰܐܣܽܘܪܶܐ
ܕ݁ܶܐܘܰܢܓ݁ܶܠܺܝܳܘܢ܂</div>
<div type="v" n="14">ܒ݁ܶܠܥܳܕ݂
ܡܶܠܟ݁ܳܟ݂
ܕ݁ܶܝܢ ܠܳܐ
ܨܒ݂ܺܝܬ݂
ܡܶܕ݁ܶܡ
ܠܡܶܥܒ݁ܰܕ݂
ܕ݁ܠܳܐ ܐܰܝܟ݂
ܕ݁ܒ݂ܰܩܛܺܝܪܳܐ
ܬ݁ܶܗܘܶܐ
ܛܳܒ݂ܬ݂ܳܟ݂
ܐܶܠܳܐ
ܒ݁ܨܶܒ݂ܝܳܢܳܟ݂܂</div>
<div type="v" n="15">ܟ݁ܒ݂ܰܪ
ܕ݁ܶܝܢ ܐܳܦ݂
ܡܶܛܽܠ ܗܳܕ݂ܶܐ
ܫܰܢܺܝ
ܕ݁ܫܳܥܬ݂ܳܐ
ܕ݁ܰܠܥܳܠܰܡ
ܬ݁ܶܐܚܕ݁ܺܝܘܗ݈ܝ܂</div>
<div type="v" n="16">ܠܳܐ
ܡܶܟ݁ܺܝܠ ܐܰܝܟ݂
ܥܰܒ݂ܕ݁ܳܐ
ܐܶܠܳܐ ܝܰܬ݁ܺܝܪ
ܡܶܢ ܥܰܒ݂ܕ݁ܳܐ
ܐܰܚܳܐ
ܚܰܒ݁ܺܝܒ݂ܳܐ
ܕ݁ܺܝܠܝ ܚܰܕ݂
ܟ݁ܡܳܐ
ܕ݁ܺܝܠܳܟ݂
ܘܒ݂ܰܒ݂ܣܰܪ
ܘܰܒ݂ܡܳܪܰܢ܂</div>
<div type="v" n="17">ܐܶܢ
ܗܳܟ݂ܺܝܠ
ܐܺܝܬ݂ܰܝܟ݁ ܠܺܝ
ܫܰܘܬ݁ܳܦ݂ܳܐ
ܩܰܒ݁ܶܠܳܝܗ݈ܝ
ܐܰܝܟ݂ ܕ݁ܠܺܝ܂</div>
<div type="v" n="18">ܘܶܐܢ
ܡܶܕ݁ܶܡ
ܚܰܣܪܳܟ݂ ܐܰܘ
ܚܰܝܳܒ݂ ܗܳܕ݂ܶܐ
ܥܠܰܝ ܚܫܽܘܒ݂܂</div>
<div type="v" n="19">ܐܶܢܳܐ
ܦ݁ܰܘܠܳܘܣ
ܟ݁ܶܬ݂ܒ݁ܶܬ݂
ܒ݁ܺܐܝܕ݂ܰܝ
ܐܶܢܳܐ ܦ݁ܳܪܰܥ
ܐ݈ܢܳܐ ܕ݁ܠܳܐ
ܐܺܡܰܪ ܠܳܟ݂
ܕ݁ܳܐܦ݂
ܢܰܦ݂ܫܳܟ݂
ܚܰܝܳܒ݂ ܐܰܢ݈ܬ݁
ܠܺܝ܂</div>
<div type="v" n="20">ܐܺܝܢ ܐܳܚܝ
ܐܶܢܳܐ
ܐܶܬ݁ܬ݁ܢܺܝܚ
ܒ݁ܳܟ݂ ܒ݁ܡܳܪܰܢ
ܐܰܢܺܝܚ ܪܰܚܡܰܝ
ܒ݁ܰܡܫܺܝܚܳܐ܂</div>
<div type="v" n="21">ܡܶܛܽܠ
ܕ݁ܰܬ݂ܟ݂ܺܝܠ
ܐ݈ܢܳܐ ܕ݁ܫܳܡܰܥ
ܐܰܢ݈ܬ݁ ܠܺܝ
ܟ݁ܶܬ݂ܒ݁ܶܬ݂
ܠܳܟ݂ ܘܝܳܕ݂ܰܥ
ܐ݈ܢܳܐ
ܕ݁ܝܰܬ݁ܺܝܪ ܡܶܢ
ܡܳܐ ܕ݁ܳܐܡܰܪ
ܐ݈ܢܳܐ ܥܳܒ݂ܶܕ݂
ܐܰܢ݈ܬ݁܂</div>
<div type="v" n="22">ܒ݁ܰܚܕ݂ܳܐ
ܕ݁ܶܝܢ ܐܳܦ݂
ܛܰܝܶܒ݂ ܠܺܝ
ܒ݁ܶܝܬ݂
ܡܰܫܪܝܳܐ
ܡܣܰܒ݁ܰܪ ܐ݈ܢܳܐ
ܓ݁ܶܝܪ
ܕ݁ܒ݂ܰܨܠܰܘܳܬ݂ܟ݂ܽܘܢ
ܡܶܬ݂ܺܝܗܶܒ݂
ܐ݈ܢܳܐ
ܠܟ݂ܽܘܢ܂</div>
<div type="v" n="23">ܫܳܐܶܠ
ܒ݁ܰܫܠܳܡܳܟ݂
ܐܶܦ݁ܰܦ݂ܪܰܐ
ܫܰܒ݂ܝܳܐ
ܕ݁ܥܰܡܝ
ܒ݁ܝܶܫܽܘܥ
ܡܫܺܝܚܳܐ܂</div>
<div type="v" n="24">ܘܡܰܪܩܳܘܣ
ܘܰܐܪܺܣܛܰܪܟ݂ܳܘܣ
ܘܕ݂ܺܡܰܐ
ܘܠܽܘܩܰܐ
ܡܥܰܕ݁ܪܳܢܰܝ܂</div>
<div type="v" n="25">ܛܰܝܒ݁ܽܘܬ݂ܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ ܥܰܡ
ܪܽܘܚܟ݂ܽܘܢ
ܐܰܡܺܝܢ܂</div>

</div>
<div type="bk" n="Heb">
<div type="ch" n="1">
<div type="title" n="title"> ܀ ܕܠܘܬ
ܥܒܪ̈ܝܐ ܐܐ </div>
<div type="v" n="1">ܒ݁ܟ݂ܽܠ
ܡܢܰܘܳܢ
ܘܰܒ݂ܟ݂ܽܠ
ܕ݁ܶܡܘܳܢ ܡܰܠܶܠ
ܐܰܠܳܗܳܐ ܥܰܡ
ܐܰܒ݂ܳܗܰܝܢ
ܒ݁ܰܢܒ݂ܺܝܶܐ
ܡܶܢ ܩܕ݂ܺܝܡ܂</div>
<div type="v" n="2">ܘܰܒ݂ܗܳܠܶܝܢ
ܝܰܘܡܳܬ݂ܳܐ
ܐ݈ܚܪܳܝܶܐ
ܡܰܠܶܠ ܥܰܡܰܢ
ܒ݁ܰܒ݂ܪܶܗ
ܕ݁ܠܶܗ ܣܳܡ
ܝܳܪܬ݁ܳܐ
ܕ݁ܟ݂ܽܠܡܶܕ݁ܶܡ
ܘܒ݂ܶܗ ܥܒ݂ܰܕ݂
ܠܥܳܠܡܶܐ܂</div>
<div type="v" n="3">ܕ݁ܗܽܘܝܽܘ
ܨܶܡܚܳܐ
ܕ݁ܫܽܘܒ݂ܚܶܗ
ܘܨܰܠܡܳܐ
ܕ݁ܺܐܝܬ݂ܽܘܬ݂ܶܗ
ܘܰܐܚܺܝܕ݂ ܟ݁ܽܠ
ܒ݁ܚܰܝܠܳܐ
ܕ݁ܡܶܠܬ݂ܶܗ
ܘܗܽܘ
ܒ݁ܰܩܢܽܘܡܶܗ
ܥܒ݂ܰܕ݂
ܕ݁ܽܘܟ݁ܳܝܳܐ
ܕ݁ܰܚܛܳܗܰܝܢ
ܘܺܝܬ݂ܶܒ݂ ܥܰܠ
ܝܰܡܺܝܢܳܐ
ܕ݁ܪܰܒ݁ܽܘܬ݂ܳܐ
ܒ݁ܰܡܪܰܘܡܶܐ܂</div>
<div type="v" n="4">ܘܗܳܢܳܐ
ܟ݁ܽܠܶܗ ܝܺܪܶܒ݂
ܡܶܢ ܡܰܠܰܐܟ݂ܶܐ
ܐܰܝܟ݂ ܡܳܐ
ܕ݁ܰܡܝܰܬ݁ܰܪ
ܫܡܳܐ ܕ݁ܺܝܪܶܬ݂
ܡܶܢ
ܕ݁ܺܝܠܗܽܘܢ܂</div>
<div type="v" n="5">ܠܰܐܝܢܳܐ
ܓ݁ܶܝܪ ܡܶܢ
ܡܰܠܰܐܟ݂ܶܐ
ܡܶܡܬ݂ܽܘܡ
ܐܶܡܰܪ ܐܰܠܳܗܳܐ
ܕ݁ܒ݂ܶܪܝ
ܐܰܢ݈ܬ݁ ܐܶܢܳܐ
ܝܰܘܡܳܢܳܐ
ܝܺܠܶܕ݁ܬ݁ܳܟ݂
ܘܬ݂ܽܘܒ݂
ܕ݁ܶܐܢܳܐ
ܐܶܗܘܶܐ ܠܶܗ
ܠܰܐܒ݂ܳܐ ܘܗܽܘ
ܢܶܗܘܶܐ ܠܺܝ
ܠܰܒ݂ܪܳܐ܂</div>
<div type="v" n="6">ܬ݁ܽܘܒ݂
ܕ݁ܶܝܢ ܐܶܡܰܬ݂ܝ
ܕ݁ܡܰܥܶܠ
ܒ݁ܽܘܟ݂ܪܳܐ
ܠܥܳܠܡܳܐ ܐܶܡܰܪ
ܕ݁ܠܶܗ
ܢܶܣܓ݁ܕ݂ܽܘܢ
ܟ݁ܽܠܗܽܘܢ
ܡܰܠܰܐܟ݂ܶܐ
ܕ݁ܰܐܠܳܗܳܐ܂</div>
<div type="v" n="7">ܥܰܠ
ܡܰܠܰܐܟ݂ܶܐ
ܕ݁ܶܝܢ
ܗܳܟ݂ܰܢܳܐ
ܐܶܡܰܪ
ܕ݁ܰܥܒ݂ܰܕ݂
ܡܰܠܰܐܟ݂ܰܘܗ݈ܝ
ܪܽܘܚ
ܘܰܡܫܰܡܫܳܢܰܘܗ݈ܝ
ܢܽܘܪ
ܝܳܩܕ݁ܳܐ܂</div>
<div type="v" n="8">ܥܰܠ ܒ݁ܪܳܐ
ܕ݁ܶܝܢ ܐܶܡܰܪ
ܕ݁ܟ݂ܽܘܪܣܝܳܟ݂
ܕ݁ܺܝܠܳܟ݂
ܐܰܠܳܗܳܐ
ܠܥܳܠܰܡ
ܥܳܠܡܺܝܢ
ܫܰܒ݂ܛܳܐ
ܦ݁ܫܺܝܛܳܐ
ܫܰܒ݂ܛܳܐ
ܕ݁ܡܰܠܟ݁ܽܘܬ݂ܳܟ݂܂</div>
<div type="v" n="9">ܪܚܶܡܬ݁
ܟ݁ܺܐܢܽܘܬ݂ܳܐ
ܘܰܣܢܰܝܬ݁
ܥܰܘܠܳܐ ܡܶܛܽܠ
ܗܳܢܳܐ ܡܰܫܚܳܟ݂
ܐܰܠܳܗܳܐ
ܐܰܠܳܗܳܟ݂
ܡܶܫܚܳܐ
ܕ݁ܚܰܕ݂ܽܘܬ݂ܳܐ
ܝܰܬ݁ܺܝܪ ܡܶܢ
ܚܰܒ݂ܪܰܝܟ݁܂</div>
<div type="v" n="10">ܘܬ݂ܽܘܒ݂
ܐܰܢ݈ܬ݁ ܡܶܢ
ܒ݁ܪܺܝܫܺܝܬ݂
ܣܳܡܬ݁
ܫܶܬ݂ܶܐܣܶܝܗ
ܕ݁ܰܐܪܥܳܐ
ܘܰܫܡܰܝܳܐ
ܥܒ݂ܳܕ݂
ܐܺܝܕ݂ܰܝܟ݁
ܐܶܢܽܘܢ܂</div>
<div type="v" n="11">ܗܶܢܽܘܢ
ܢܶܥܒ݁ܪܽܘܢ
ܘܰܐܢ݈ܬ݁ ܩܰܝܳܡ
ܐܰܢ݈ܬ݁
ܘܟ݂ܽܠܗܽܘܢ
ܐܰܝܟ݂ ܢܰܚܬ݁ܳܐ
ܢܶܒ݂ܠܽܘܢ܂</div>
<div type="v" n="12">ܘܰܐܝܟ݂
ܬ݁ܰܟ݂ܣܺܝܬ݂ܳܐ
ܬ݁ܶܥܽܘܦ݂
ܐܶܢܽܘܢ ܗܶܢܽܘܢ
ܢܶܬ݂ܚܰܠܦ݂ܽܘܢ
ܘܰܐܢ݈ܬ݁ ܐܰܝܟ݂
ܕ݁ܺܐܝܬ݂ܰܝܟ݁
ܐܰܢ݈ܬ݁
ܘܰܫܢܰܝܟ݁ ܠܳܐ
ܢܶܓ݂ܡܪܳܢ܂</div>
<div type="v" n="13">ܠܡܰܢ
ܕ݁ܶܝܢ ܡܶܢ
ܡܰܠܰܐܟ݂ܶܐ
ܡܶܡܬ݂ܽܘܡ
ܐܶܡܰܪ ܕ݁ܬ݂ܶܒ݂
ܡܶܢ ܝܰܡܺܝܢܝ
ܥܕ݂ܰܡܳܐ
ܕ݁ܶܐܣܺܝܡ
ܒ݁ܥܶܠܕ݁ܒ݂ܳܒ݂ܰܝܟ݁
ܟ݁ܽܘܒ݂ܫܳܐ
ܬ݁ܚܶܝܬ݂
ܪܶܓ݂ܠܰܝܟ݁܂</div>
<div type="v" n="14">ܠܳܐ ܗܳܐ
ܟ݁ܽܠܗܽܘܢ
ܐܺܝܬ݂ܰܝܗܽܘܢ
ܪܽܘܚܶܐ
ܕ݁ܬ݂ܶܫܡܶܫܬ݁ܳܐ
ܕ݁ܡܶܫܬ݁ܰܕ݂ܪܺܝܢ
ܒ݁ܬ݂ܶܫܡܶܫܬ݁ܳܐ
ܡܶܛܽܠ ܐܰܝܠܶܝܢ
ܕ݁ܰܥܬ݂ܺܝܕ݂ܺܝܢ
ܠܡܺܐܪܰܬ݂
ܚܰܝܶܐ܂</div>
</div>
<div type="ch" n="2">
<div type="title" n="title"> ܀ ܕܠܘܬ
ܥܒܪ̈ܝܐ ܒܒ </div>
<div type="v" n="1">ܡܶܛܽܠ
ܗܳܢܳܐ
ܚܰܝܳܒ݂ܺܝܢܰܢ
ܕ݁ܝܰܬ݁ܺܝܪܳܐܝܺܬ݂
ܢܶܗܘܶܐ
ܙܗܺܝܪܺܝܢ
ܒ݁ܡܶܕ݁ܶܡ
ܕ݁ܰܫܡܰܥܢ
ܕ݁ܠܳܐ
ܢܶܦ݁ܶܠ܂</div>
<div type="v" n="2">ܐܶܢ ܓ݁ܶܝܪ
ܡܶܠܬ݂ܳܐ
ܕ݁ܶܐܬ݂ܡܰܠܠܰܬ݂
ܒ݁ܝܰܕ݂
ܡܰܠܰܐܟ݂ܶܐ
ܐܶܫܬ݁ܰܪܪܰܬ݂
ܘܟ݂ܽܠ
ܕ݁ܫܰܡܥܳܗ
ܘܰܥܒ݂ܰܪ ܥܠܶܝܗ
ܩܰܒ݁ܶܠ
ܦ݁ܽܘܪܥܳܢܳܐ
ܒ݁ܟ݂ܺܐܢܽܘܬ݂ܳܐ܂</div>
<div type="v" n="3">ܐܰܝܟ݁ܰܢܳܐ
ܚܢܰܢ ܢܶܥܪܽܘܩ
ܐܶܢ ܢܰܒ݂ܣܶܐ
ܥܰܠ ܐܰܝܠܶܝܢ
ܕ݁ܗܶܢܽܘܢ
ܐܶܢܽܘܢ ܚܰܝܰܝܢ
ܗܳܢܽܘܢ
ܕ݁ܫܰܪܺܝܘ ܡܶܢ
ܡܳܪܰܢ
ܠܡܶܬ݂ܡܰܠܳܠܽܘ
ܘܡܶܢ ܐܰܝܠܶܝܢ
ܕ݁ܡܶܢܶܗ ܫܡܰܥܘ
ܒ݁ܰܢ
ܐܶܫܬ݁ܰܪܰܪܘ܂</div>
<div type="v" n="4">ܟ݁ܰܕ݂
ܣܳܗܶܕ݂
ܥܠܰܝܗܽܘܢ
ܐܰܠܳܗܳܐ
ܒ݁ܳܐܬ݂ܘܳܬ݂ܳܐ
ܘܰܒ݂ܬ݂ܶܕ݂ܡܪܳܬ݂ܳܐ
ܘܰܒ݂ܚܰܝܠܶܐ
ܡܫܰܚܠܦ݂ܶܐ
ܘܰܒ݂ܦ݂ܽܘܠܳܓ݂ܶܐ
ܕ݁ܪܽܘܚܳܐ
ܕ݁ܩܽܘܕ݂ܫܳܐ
ܕ݁ܶܐܬ݂ܺܝܗܶܒ݂ܘ
ܐܰܝܟ݂
ܨܶܒ݂ܝܳܢܶܗ܂</div>
<div type="v" n="5">ܠܳܐ ܗ݈ܘܳܐ
ܓ݁ܶܝܪ
ܠܡܰܠܰܐܟ݂ܶܐ
ܫܰܥܒ݁ܶܕ݂
ܥܳܠܡܳܐ
ܕ݁ܰܥܬ݂ܺܝܕ݂
ܕ݁ܰܥܠܰܘܗ݈ܝ
ܡܡܰܠܠܺܝܢܰܢ܂</div>
<div type="v" n="6">ܐܶܠܳܐ
ܐܰܝܟ݂
ܕ݁ܡܰܣܗܶܕ݂
ܟ݁ܬ݂ܳܒ݂ܳܐ
ܘܳܐܡܰܪ ܡܳܢܰܘ
ܓ݁ܰܒ݂ܪܳܐ
ܕ݁ܶܥ݈ܗܰܕ݁ܬ݁ܳܝܗ݈ܝ
ܘܰܒ݂ܪܶܗ
ܕ݁ܐ݈ܢܳܫܳܐ
ܕ݁ܰܣܥܰܪܬ݁ܳܝܗ݈ܝ܂</div>
<div type="v" n="7">ܐܰܡܶܟ݂ܬ݁ܳܝܗ݈ܝ
ܩܰܠܺܝܠ ܡܶܢ
ܡܰܠܰܐܟ݂ܶܐ
ܬ݁ܶܫܒ݁ܽܘܚܬ݁ܳܐ
ܘܺܐܝܩܳܪܳܐ
ܣܳܡܬ݁
ܒ݁ܪܺܝܫܶܗ
ܘܰܐܫܠܶܛܬ݁ܳܝܗ݈ܝ
ܒ݁ܰܥܒ݂ܳܕ݂ܳܐ
ܕ݁ܺܐܝܕ݂ܰܝܟ݁܂</div>
<div type="v" n="8">ܘܟ݂ܽܠ
ܡܶܕ݁ܶܡ
ܫܰܥܒ݁ܶܕ݁ܬ݁
ܬ݁ܚܶܝܬ݂
ܪܶܓ݂ܠܰܘܗ݈ܝ
ܒ݁ܗܳܝ ܕ݁ܶܝܢ
ܕ݁ܟ݂ܽܠ ܡܶܕ݁ܶܡ
ܫܰܥܒ݁ܶܕ݂ ܠܶܗ
ܠܳܐ ܫܒ݂ܰܩ
ܡܶܕ݁ܶܡ ܕ݁ܠܳܐ
ܡܫܰܥܒ݁ܰܕ݂
ܗܳܫܳܐ ܕ݁ܶܝܢ
ܠܳܐ ܥܕ݂ܰܟ݁ܺܝܠ
ܚܳܙܶܝܢܰܢ
ܕ݁ܟ݂ܽܠ ܡܶܕ݁ܶܡ
ܡܫܰܥܒ݁ܰܕ݂
ܠܶܗ܂</div>
<div type="v" n="9">ܗܰܘ ܕ݁ܶܝܢ
ܕ݁ܡܰܟ݂ ܩܰܠܺܝܠ
ܡܶܢ ܡܰܠܰܐܟ݂ܶܐ
ܚܳܙܶܝܢܰܢ
ܕ݁ܗܽܘܝܽܘ
ܝܶܫܽܘܥ ܡܶܛܽܠ
ܚܰܫܳܐ
ܕ݁ܡܰܘܬ݁ܶܗ
ܘܬ݂ܶܫܒ݁ܽܘܚܬ݁ܳܐ
ܘܺܐܝܩܳܪܳܐ
ܣܺܝܡ ܒ݁ܪܺܝܫܶܗ
ܗܽܘ ܓ݁ܶܝܪ
ܒ݁ܛܰܝܒ݁ܽܘܬ݂ܶܗ
ܐܰܠܳܗܳܐ ܚܠܳܦ݂
ܟ݁ܽܠܢܳܫ ܛܥܶܡ
ܡܰܘܬ݁ܳܐ܂</div>
<div type="v" n="10">ܝܳܐܶܐ
ܗ݈ܘܳܐ ܓ݁ܶܝܪ
ܠܗܰܘ ܕ݁ܟ݂ܽܠ
ܒ݁ܺܐܝܕ݂ܶܗ
ܘܟ݂ܽܠ
ܡܶܛܽܠܳܬ݂ܶܗ
ܘܰܒ݂ܢܰܝܳܐ
ܣܰܓ݁ܺܝܶܐܐ
ܐܰܥܶܠ
ܠܬ݂ܶܫܒ݁ܽܘܚܬ݁ܳܐ
ܕ݁ܰܠܪܺܝܫܳܐ
ܕ݁ܚܰܝܰܝܗܽܘܢ
ܒ݁ܚܰܫܶܗ
ܢܶܓ݂ܡܪܺܝܘܗ݈ܝ܂</div>
<div type="v" n="11">ܗܰܘ ܓ݁ܶܝܪ
ܕ݁ܩܰܕ݁ܶܫ
ܘܗܳܢܽܘܢ
ܕ݁ܶܐܬ݂ܩܰܕ݁ܰܫܘ
ܡܶܢ ܚܰܕ݂
ܐܶܢܽܘܢ
ܟ݁ܽܠܗܽܘܢ
ܡܶܛܽܠ ܗܳܢܳܐ
ܠܳܐ ܒ݁ܗܶܬ݂
ܕ݁ܢܶܩܪܶܐ
ܐܶܢܽܘܢ
ܐܰܚܰܘܗ݈ܝ܂</div>
<div type="v" n="12">ܟ݁ܰܕ݂
ܐܳܡܰܪ
ܐܶܣܰܒ݁ܰܪ
ܫܡܳܟ݂ ܠܰܐܚܰܝ
ܘܰܒ݂ܓ݂ܰܘܳܗ
ܕ݁ܥܺܕ݈݁ܬ݁ܳܐ
ܐܶܫܰܒ݁ܚܳܟ݂܂</div>
<div type="v" n="13">ܘܬ݂ܽܘܒ݂
ܕ݁ܶܐܢܳܐ
ܐܶܗܘܶܐ
ܬ݁ܟ݂ܺܝܠ
ܥܠܰܘܗ݈ܝ
ܘܬ݂ܽܘܒ݂ ܗܳܐ
ܐܶܢܳܐ
ܘܰܒ݂ܢܰܝܳܐ
ܕ݁ܝܰܗ݈ܒ݂ ܠܺܝ
ܐܰܠܳܗܳܐ܂</div>
<div type="v" n="14">ܡܶܛܽܠ
ܓ݁ܶܝܪ
ܕ݁ܰܒ݂ܢܰܝܳܐ
ܐܶܫܬ݁ܰܘܬ݁ܰܦ݂ܘ
ܒ݁ܒ݂ܶܣܪܳܐ
ܘܰܕ݂ܡܳܐ ܐܳܦ݂
ܗܽܘ ܒ݁ܳܗ
ܒ݁ܰܕ݂ܡܽܘܬ݂ܳܐ
ܐܶܫܬ݁ܰܘܬ݁ܰܦ݂
ܒ݁ܗܶܝܢ
ܒ݁ܗܳܠܶܝܢ
ܕ݁ܰܒ݂ܡܰܘܬ݁ܶܗ
ܢܒܰܛܶܠ ܠܡܰܢ
ܕ݁ܰܐܚܺܝܕ݂
ܫܽܘܠܛܳܢܳܐ
ܕ݁ܡܰܘܬ݁ܳܐ
ܕ݁ܺܐܝܬ݂ܰܘܗ݈ܝ
ܣܳܛܳܢܳܐ܂</div>
<div type="v" n="15">ܘܢܶܫܪܶܐ
ܠܗܳܢܽܘܢ
ܐܰܝܠܶܝܢ
ܕ݁ܰܒ݂ܕ݂ܶܚܠܬ݂ܳܐ
ܕ݁ܡܰܘܬ݁ܳܐ
ܒ݁ܟ݂ܽܠܗܽܘܢ
ܚܰܝܰܝܗܽܘܢ
ܡܫܰܥܒ݁ܕ݂ܺܝܢ
ܗ݈ܘܰܘ
ܠܥܰܒ݂ܕ݁ܽܘܬ݂ܳܐ܂</div>
<div type="v" n="16">ܠܳܐ ܗ݈ܘܳܐ
ܓ݁ܶܝܪ ܥܰܠ
ܡܰܠܰܐܟ݂ܶܐ
ܡܰܫܠܰܛ ܗ݈ܘܳܐ
ܡܰܘܬ݁ܳܐ ܐܶܠܳܐ
ܥܰܠ ܙܰܪܥܶܗ
ܕ݁ܰܐܒ݂ܪܳܗܳܡ
ܡܰܫܠܰܛ
ܗ݈ܘܳܐ܂</div>
<div type="v" n="17">ܡܶܛܽܠ
ܗܳܢܳܐ ܙܳܕ݂ܶܩ
ܗ݈ܘܳܐ
ܕ݁ܰܒ݂ܟ݂ܽܠ
ܡܶܕ݁ܶܡ
ܢܶܬ݁ܕ݁ܰܡܶܐ
ܠܰܐܚܰܘܗ݈ܝ
ܕ݁ܢܶܗܘܶܐ
ܡܪܰܚܡܳܢܳܐ
ܘܪܰܒ݂
ܟ݁ܽܘܡܪܶܐ
ܡܗܰܝܡܢܳܐ
ܒ݁ܕ݂ܰܐܠܳܗܳܐ
ܘܢܶܗܘܶܐ
ܡܚܰܣܶܐ ܥܰܠ
ܚܛܳܗܰܘܗ݈ܝ
ܕ݁ܥܰܡܳܐ܂</div>
<div type="v" n="18">ܒ݁ܗܳܝ
ܓ݁ܶܝܪ ܕ݁ܗܽܘ
ܚܰܫ
ܘܶܐܬ݂ܢܰܣܺܝ
ܡܶܫܟ݁ܰܚ
ܕ݁ܰܢܥܰܕ݁ܰܪ
ܠܰܐܝܠܶܝܢ
ܕ݁ܡܶܬ݂ܢܰܣܶܝܢ܂</div>
</div>
<div type="ch" n="3">
<div type="title" n="title"> ܀ ܕܠܘܬ
ܥܒܪ̈ܝܐ ܓܓ </div>
<div type="v" n="1">ܡܶܟ݁ܺܝܠ
ܐܰܚܰܝ
ܩܰܕ݁ܺܝܫܶܐ
ܕ݁ܶܐܬ݂ܩܪܺܝܬ݁ܽܘܢ
ܒ݁ܩܶܪܝܳܢܳܐ
ܕ݁ܡܶܢ ܫܡܰܝܳܐ
ܚܙܰܐܘܽܗ݈ܝ
ܠܗܳܢܳܐ
ܫܠܺܝܚܳܐ ܘܪܰܒ݂
ܟ݁ܽܘܡܪܶܐ
ܕ݁ܬ݂ܰܘܕ݁ܺܝܬ݂ܰܢ
ܝܶܫܽܘܥ
ܡܫܺܝܚܳܐ܂</div>
<div type="v" n="2">ܕ݁ܰܡܗܰܝܡܰܢ
ܠܡܰܢ
ܕ݁ܥܰܒ݂ܕ݁ܶܗ
ܐܰܝܟ݂ ܡܽܘܫܶܐ
ܒ݁ܟ݂ܽܠܶܗ
ܒ݁ܰܝܬ݁ܶܗ܂</div>
<div type="v" n="3">ܣܰܓ݁ܺܝܳܐܐ
ܗ݈ܝ ܓ݁ܶܝܪ
ܬ݁ܶܫܒ݁ܽܘܚܬ݁ܶܗ
ܕ݁ܗܳܢܳܐ ܛܳܒ݂
ܡܶܢ ܕ݁ܡܽܘܫܶܐ
ܐܰܝܟ݁ܰܢܳܐ
ܕ݁ܣܰܓ݁ܺܝ
ܐܺܝܩܳܪܳܐ
ܕ݁ܒ݂ܰܢܳܝܶܗ
ܕ݁ܒ݂ܰܝܬ݁ܳܐ
ܛܳܒ݂ ܡܶܢ
ܒ݁ܶܢܝܳܢܶܗ܂</div>
<div type="v" n="4">ܟ݁ܽܠ
ܒ݁ܰܝܬ݁ܳܐ
ܓ݁ܶܝܪ ܡܶܢ
ܐ݈ܢܳܫ ܗ݈ܽܘ
ܡܶܬ݂ܒ݁ܢܶܐ ܗܰܘ
ܕ݁ܶܝܢ
ܕ݁ܒ݂ܳܢܶܐ ܟ݁ܽܠ
ܐܰܠܳܗܳܐ ܗ݈ܘ܂</div>
<div type="v" n="5">ܘܡܽܘܫܶܐ
ܐܰܝܟ݂
ܥܰܒ݂ܕ݁ܳܐ
ܐܶܬ݂ܗܰܝܡܰܢ
ܒ݁ܒ݂ܰܝܬ݁ܳܐ
ܟ݁ܽܠܶܗ
ܠܣܳܗܕ݁ܽܘܬ݂ܳܐ
ܕ݁ܰܐܝܠܶܝܢ
ܕ݁ܰܥܬ݂ܺܝܕ݂ܳܢ
ܗ݈ܘܰܝ
ܠܡܶܬ݂ܡܰܠܳܠܽܘ
ܒ݁ܺܐܝܕ݂ܶܗ܂</div>
<div type="v" n="6">ܡܫܺܝܚܳܐ
ܕ݁ܶܝܢ ܐܰܝܟ݂
ܒ݁ܪܳܐ ܥܰܠ
ܒ݁ܰܝܬ݁ܶܗ
ܘܺܐܝܬ݂ܰܘܗ݈ܝ
ܒ݁ܰܝܬ݁ܶܗ ܚܢܰܢ
ܐܶܢ ܥܕ݂ܰܡܳܐ
ܠܚܰܪܬ݂ܳܐ
ܢܶܐܚܽܘܕ݂
ܓ݁ܰܠܝܽܘܬ݂
ܐܰܦ݁ܶܐ
ܘܫܽܘܒ݂ܗܳܪܳܐ
ܕ݁ܣܰܒ݂ܪܶܗ܂</div>
<div type="v" n="7">ܡܶܛܽܠ
ܕ݁ܶܐܡܪܰܬ݂
ܪܽܘܚܳܐ
ܕ݁ܩܽܘܕ݂ܫܳܐ
ܕ݁ܝܰܘܡܳܢܳܐ
ܐܶܢ ܒ݁ܩܳܠܶܗ
ܬ݁ܶܫܡܥܽܘܢ܂</div>
<div type="v" n="8">ܠܳܐ
ܬ݁ܩܰܫܽܘܢ
ܠܶܒ݁ܰܘܳܬ݂ܟ݂ܽܘܢ
ܠܡܰܪܓ݁ܳܙܽܘܬ݂ܶܗ
ܐܰܝܟ݂
ܡܡܰܪܡܪܳܢܶܐ
ܘܰܐܝܟ݂ ܝܰܘܡܳܐ
ܕ݁ܢܶܣܝܽܘܢܳܐ
ܕ݁ܰܒ݂ܡܰܕ݂ܒ݁ܪܳܐ܂</div>
<div type="v" n="9">ܕ݁ܢܰܣܝܽܘܢܝ
ܐܰܒ݂ܳܗܰܝܟ݁ܽܘܢ
ܘܰܒ݂ܩܰܘ ܚܙܰܘ
ܥܒ݂ܳܕ݂ܰܝ
ܐܰܪܒ݁ܥܺܝܢ
ܫܢܺܝܢ܂</div>
<div type="v" n="10">ܡܶܛܽܠ
ܗܳܢܳܐ ܡܶܐܢܰܬ݂
ܠܺܝ ܒ݁ܕ݂ܳܪܳܐ
ܗܰܘ ܘܶܐܡܪܶܬ݂
ܕ݁ܥܰܡܳܐ ܗ݈ܘ
ܕ݁ܛܳܥܶܐ
ܠܶܒ݁ܗܽܘܢ
ܘܗܶܢܽܘܢ ܠܳܐ
ܝܺܕ݂ܰܥܘ
ܐܽܘܪܚܳܬ݂ܝ܂</div>
<div type="v" n="11">ܘܰܐܝܟ݂
ܕ݁ܺܝܡܺܝܬ݂
ܒ݁ܪܽܘܓ݂ܙܝ
ܕ݁ܠܳܐ ܢܶܥܠܽܘܢ
ܠܰܢܝܳܚܬ݁ܝ܂</div>
<div type="v" n="12">ܐܶܙܕ݁ܰܗ݈ܪܘ
ܗܳܟ݂ܺܝܠ ܐܰܚܰܝ
ܕ݁ܰܠܡܳܐ
ܢܶܗܘܶܐ
ܒ݁ܐ݈ܢܳܫ
ܡܶܢܟ݂ܽܘܢ
ܠܶܒ݁ܳܐ
ܒ݁ܺܝܫܳܐ ܕ݁ܠܳܐ
ܡܗܰܝܡܶܢ
ܘܬ݂ܶܦ݂ܪܩܽܘܢ
ܡܶܢ ܐܰܠܳܗܳܐ
ܚܰܝܳܐ܂</div>
<div type="v" n="13">ܐܶܠܳܐ
ܒ݁ܥܰܘ ܡܶܢ
ܢܰܦ݂ܫܟ݂ܽܘܢ
ܟ݁ܽܠܗܽܘܢ
ܝܰܘܡܳܬ݂ܳܐ
ܥܕ݂ܰܡܳܐ
ܠܝܰܘܡܳܐ
ܕ݁ܡܶܬ݂ܩܪܶܐ
ܝܰܘܡܳܢܳܐ
ܕ݁ܠܳܐ
ܢܶܬ݂ܩܰܫܶܐ
ܐ݈ܢܳܫ
ܡܶܢܟ݂ܽܘܢ
ܒ݁ܛܳܥܝܽܘܬ݂ܳܐ
ܕ݁ܰܚܛܺܝܬ݂ܳܐ܂</div>
<div type="v" n="14">ܐܶܬ݂ܚܰܠܰܛܢ
ܓ݁ܶܝܪ ܥܰܡ
ܡܫܺܝܚܳܐ ܐܶܢ
ܡܶܢ
ܪܺܝܫܺܝܬ݂ܳܐ
ܘܰܥܕ݂ܰܡܳܐ
ܠܰܐ݈ܚܪܳܝܬ݁ܳܐ
ܒ݁ܶܗ
ܒ݁ܰܩܝܳܡܳܐ
ܗܳܢܳܐ
ܫܰܪܺܝܪܳܐ
ܢܚܰܡܣܶܢ܂</div>
<div type="v" n="15">ܐܰܝܟ݁ܰܢܳܐ
ܕ݁ܰܐܡܺܝܪ
ܕ݁ܝܰܘܡܳܢܳܐ
ܐܶܢ ܒ݁ܰܪ݈ܬ݂
ܩܳܠܶܗ
ܬ݁ܶܫܡܥܽܘܢ ܠܳܐ
ܬ݁ܩܰܫܽܘܢ
ܠܶܒ݁ܰܘܳܬ݂ܟ݂ܽܘܢ
ܠܡܰܪܓ݁ܳܙܽܘܬ݂ܶܗ܂</div>
<div type="v" n="16">ܡܰܢ
ܐܶܢܽܘܢ ܓ݁ܶܝܪ
ܗܳܢܽܘܢ
ܕ݁ܰܫܡܰܥܘ
ܘܰܐܪܓ݁ܙܽܘܗ݈ܝ
ܠܳܐ ܟ݁ܽܠܗܽܘܢ
ܗܳܠܶܝܢ
ܕ݁ܰܢܦ݂ܰܩܘ ܡܶܢ
ܡܶܨܪܶܝܢ
ܒ݁ܝܰܕ݂
ܡܽܘܫܶܐ܂</div>
<div type="v" n="17">ܘܒ݂ܰܐܝܠܶܝܢ
ܡܶܐܢܰܬ݂ ܠܶܗ
ܐܰܪܒ݁ܥܺܝܢ
ܫܢܺܝܢ ܐܶܠܳܐ
ܒ݁ܗܳܢܽܘܢ
ܕ݁ܰܚܛܰܘ
ܘܓ݂ܰܪܡܰܝܗܽܘܢ
ܢܦ݂ܰܠܘ
ܒ݁ܡܰܕ݂ܒ݁ܪܳܐ܂</div>
<div type="v" n="18">ܘܥܰܠ
ܐܰܝܠܶܝܢ ܝܺܡܳܐ
ܕ݁ܠܳܐ ܢܶܥܠܽܘܢ
ܠܰܢܝܳܚܬ݁ܶܗ
ܐܶܠܳܐ ܥܰܠ
ܗܳܢܽܘܢ ܕ݁ܠܳܐ
ܐܶܬ݁ܛܦ݁ܺܝܣܘ܂</div>
<div type="v" n="19">ܘܚܳܙܶܝܢܰܢ
ܕ݁ܠܳܐ
ܐܶܫܟ݁ܰܚܘ
ܠܡܶܥܰܠ ܡܶܛܽܠ
ܕ݁ܠܳܐ
ܗܰܝܡܶܢܘ܂</div>
</div>
<div type="ch" n="4">
<div type="title" n="title"> ܀ ܕܠܘܬ
ܥܒܪ̈ܝܐ ܕܕ </div>
<div type="v" n="1">ܢܶܕ݂ܚܰܠ
ܗܳܟ݂ܺܝܠ
ܕ݁ܰܠܡܳܐ ܟ݁ܰܕ݂
ܩܰܝܳܡ
ܡܽܘܠܟ݁ܳܢܳܐ
ܕ݁ܡܰܥܰܠܬ݁ܳܐ
ܕ݁ܠܰܢܝܳܚܬ݁ܶܗ
ܢܶܫܬ݁ܟ݂ܰܚ
ܐ݈ܢܳܫ
ܡܶܢܟ݂ܽܘܢ
ܕ݁ܦ݂ܳܐܶܫ ܡܶܢ
ܕ݁ܰܠܡܶܥܰܠ܂</div>
<div type="v" n="2">ܐܳܦ݂ ܚܢܰܢ
ܓ݁ܶܝܪ
ܐܶܣܬ݁ܰܒ݁ܰܪܢ
ܐܰܝܟ݂ ܕ݁ܳܐܦ݂
ܗܶܢܽܘܢ ܐܶܠܳܐ
ܠܳܐ ܐܰܘܬ݁ܪܰܬ݂
ܐܶܢܽܘܢ
ܠܗܳܢܽܘܢ
ܡܶܠܬ݂ܳܐ
ܕ݁ܰܫܡܰܥܘ
ܡܶܛܽܠ ܕ݁ܠܳܐ
ܡܡܰܙܓ݂ܳܐ
ܗ݈ܘܳܬ݂
ܒ݁ܗܰܝܡܳܢܽܘܬ݂ܳܐ
ܠܗܳܢܽܘܢ
ܕ݁ܫܰܡܥܽܘܗ܂</div>
<div type="v" n="3">ܥܳܐܠܺܝܢܰܢ
ܕ݁ܶܝܢ
ܠܰܢܝܳܚܬ݁ܳܐ
ܚܢܰܢ ܐܰܝܠܶܝܢ
ܕ݁ܗܰܝܡܶܢܢ
ܐܰܝܟ݁ܰܢܳܐ
ܕ݁ܶܝܢ ܐܶܡܰܪ
ܐܰܝܟ݂
ܕ݁ܺܝܡܺܝܬ݂
ܒ݁ܪܽܘܓ݂ܙܝ
ܕ݁ܠܳܐ ܢܶܥܠܽܘܢ
ܠܰܢܝܳܚܬ݁ܝ
ܕ݁ܗܳܐ
ܥܒ݂ܳܕ݂ܰܘܗ݈ܝ
ܕ݁ܰܐܠܳܗܳܐ ܡܶܢ
ܫܽܘܪܳܝܶܗ
ܕ݁ܥܳܠܡܳܐ
ܗܘܰܘ܂</div>
<div type="v" n="4">ܐܰܝܟ݂
ܕ݁ܶܐܡܰܪ ܥܰܠ
ܫܰܒ݁ܬ݂ܳܐ
ܕ݁ܶܐܬ݁ܢܺܝܚ
ܐܰܠܳܗܳܐ
ܒ݁ܝܰܘܡܳܐ
ܫܒ݂ܺܝܥܳܝܳܐ
ܡܶܢ
ܥܒ݂ܳܕ݂ܰܘܗ݈ܝ
ܟ݁ܽܠܗܽܘܢ܂</div>
<div type="v" n="5">ܘܗܳܪܟ݁ܳܐ
ܬ݁ܽܘܒ݂ ܐܶܡܰܪ
ܕ݁ܠܳܐ ܢܶܥܠܽܘܢ
ܠܰܢܝܳܚܬ݁ܝ܂</div>
<div type="v" n="6">ܡܶܛܽܠ
ܗܳܟ݂ܺܝܠ
ܕ݁ܺܐܝܬ݂ ܗ݈ܘܳܐ
ܐܰܬ݂ܪܳܐ
ܕ݁ܐ݈ܢܳܫ ܐ݈ܢܳܫ
ܢܶܥܽܘܠ ܠܶܗ
ܘܗܳܢܽܘܢ
ܕ݁ܶܐܣܬ݁ܰܒ݁ܰܪܘ
ܩܰܕ݂ܡܳܝܶܐ ܠܳܐ
ܥܰܠܘ ܒ݁ܰܕ݂ܠܳܐ
ܐܶܬ݁ܛܦ݁ܺܝܣܘ܂</div>
<div type="v" n="7">ܬ݁ܽܘܒ݂
ܝܰܘܡܳܐ
ܐ݈ܚܪܺܢܳܐ
ܣܳܐܶܡ ܡܶܢ
ܒ݁ܳܬ݂ܰܪ
ܙܰܒ݂ܢܳܐ
ܣܰܓ݁ܺܝܳܐܐ
ܐܰܝܟ݁ܰܢܳܐ
ܕ݁ܡܶܢ ܠܥܶܠ
ܟ݁ܬ݂ܺܝܒ݂
ܕ݁ܶܐܡܰܪ
ܕ݁ܰܘܺܝܕ݂
ܕ݁ܝܰܘܡܳܢܳܐ
ܐܶܢ ܒ݁ܩܳܠܶܗ
ܬ݁ܶܫܡܥܽܘܢ ܠܳܐ
ܬ݁ܩܰܫܽܘܢ
ܠܶܒ݁ܰܘܳܬ݂ܟ݂ܽܘܢ܂</div>
<div type="v" n="8">ܐܶܠܽܘ
ܓ݁ܶܝܪ ܝܶܫܽܘܥ
ܒ݁ܰܪ ܢܽܘܢ
ܐܰܢܺܝܚ ܗ݈ܘܳܐ
ܐܶܢܽܘܢ ܠܳܐ
ܐܳܡܰܪ ܗ݈ܘܳܐ
ܡܶܢ
ܒ݁ܳܬ݂ܰܪܟ݁ܶܢ
ܥܰܠ ܝܰܘܡܳܐ
ܐ݈ܚܪܺܢܳܐ܂</div>
<div type="v" n="9">ܡܳܕ݂ܶܝܢ
ܩܰܝܳܡ ܗ݈ܽܘ
ܠܡܰܫܒ݁ܳܬ݂ܽܘ
ܠܥܰܡܶܗ
ܕ݁ܰܐܠܳܗܳܐ܂</div>
<div type="v" n="10">ܐܰܝܢܳܐ
ܓ݁ܶܝܪ ܕ݁ܥܰܠ
ܠܰܢܝܳܚܬ݁ܶܗ
ܐܶܬ݁ܬ݁ܢܺܝܚ
ܐܳܦ݂ ܗܽܘ ܡܶܢ
ܥܒ݂ܳܕ݂ܰܘܗ݈ܝ
ܐܰܝܟ݂
ܕ݁ܰܐܠܳܗܳܐ ܡܶܢ
ܕ݁ܺܝܠܶܗ܂</div>
<div type="v" n="11">ܢܶܬ݂ܚܰܦ݁ܰܛ
ܗܳܟ݂ܺܝܠ
ܕ݁ܢܶܥܽܘܠ ܠܗܳܝ
ܢܝܳܚܬ݁ܳܐ
ܕ݁ܠܳܐ ܢܶܦ݁ܶܠ
ܒ݁ܰܕ݂ܡܽܘܬ݂ܳܐ
ܕ݁ܗܳܢܽܘܢ
ܕ݁ܠܳܐ
ܐܶܬ݁ܛܦ݁ܺܝܣܘ܂</div>
<div type="v" n="12">ܚܰܝܳܐ ܗ݈ܝ
ܓ݁ܶܝܪ ܡܶܠܬ݂ܶܗ
ܕ݁ܰܐܠܳܗܳܐ
ܘܟ݂ܽܠ ܣܳܥܪܳܐ
ܘܚܰܪܺܝܦ݂ܳܐ
ܛܳܒ݂ ܡܶܢ
ܣܰܦ݂ܣܺܪܳܐ
ܕ݁ܰܬ݂ܪܶܝܢ
ܦ݁ܽܘܡܶܝܗ
ܘܥܳܐܠܳܐ
ܥܕ݂ܰܡܳܐ
ܠܦ݂ܽܘܪܫܳܢܳܐ
ܕ݁ܢܰܦ݂ܫܳܐ
ܘܰܕ݂ܪܽܘܚܳܐ
ܘܰܕ݂ܫܳܪܝܳܬ݂ܳܐ
ܘܰܕ݂ܡܽܘܚܳܐ
ܘܰܕ݂ܓ݂ܰܪܡܶܐ
ܘܕ݂ܳܝܢܳܐ
ܡܰܚܫܒ݂ܳܬ݂ܳܐ
ܘܬ݂ܰܪܥܝܳܬ݂ܳܐ
ܕ݁ܠܶܒ݁ܳܐ܂</div>
<div type="v" n="13">ܘܠܰܝܬ݁
ܒ݁ܪܺܝܬ݂ܳܐ
ܕ݁ܛܰܫܝܳܐ ܡܶܢ
ܩܕ݂ܳܡܶܝܗ
ܐܶܠܳܐ ܟ݁ܽܠ
ܡܶܕ݁ܶܡ ܥܰܪܛܶܠ
ܘܰܓ݂ܠܶܐ ܩܕ݂ܳܡ
ܥܰܝܢܰܘܗ݈ܝ
ܕ݁ܠܶܗ
ܝܳܗܒ݁ܺܝܢܰܢ
ܦ݁ܶܬ݂ܓ݂ܳܡܳܐ܂</div>
<div type="v" n="14">ܡܶܛܽܠ
ܕ݁ܺܐܝܬ݂ ܠܰܢ
ܗܳܟ݂ܺܝܠ ܪܰܒ݁
ܟ݁ܽܘܡܪܶܐ
ܪܰܒ݁ܳܐ ܝܶܫܽܘܥ
ܡܫܺܝܚܳܐ ܒ݁ܪܶܗ
ܕ݁ܰܐܠܳܗܳܐ
ܕ݁ܰܣܠܶܩ
ܠܰܫܡܰܝܳܐ
ܢܚܰܡܣܶܢ
ܒ݁ܬ݂ܰܘܕ݁ܺܝܬ݂ܶܗ܂</div>
<div type="v" n="15">ܠܳܐ ܓ݁ܶܝܪ
ܐܺܝܬ݂ ܠܰܢ
ܪܰܒ݁ܟ݁ܽܘܡ̈̈ܪܶܐ
ܕ݁ܠܳܐ ܡܨܶܐ
ܕ݁ܢܶܚܰܫ ܥܰܡ
ܟ݁ܪܺܝܗܽܘܬ݂ܰܢ
ܐܶܠܳܐ
ܕ݁ܰܡܢܰܣܰܝ
ܒ݁ܟ݂ܽܠܡܶܕ݁ܶܡ
ܐܰܟ݂ܘܳܬ݂ܰܢ
ܣܛܰܪ ܡܶܢ
ܚܛܺܝܬ݂ܳܐ܂</div>
<div type="v" n="16">ܢܶܬ݂ܩܰܪܰܒ݂
ܗܳܟ݂ܺܝܠ
ܒ݁ܰܓ݂ܠܶܐ ܥܺܝܢ
ܠܟ݂ܽܘܪܣܝܳܐ
ܕ݁ܛܰܝܒ݁ܽܘܬ݂ܶܗ
ܕ݁ܢܶܣܰܒ݂
ܪܰܚܡܶܐ
ܘܢܶܫܟ݁ܰܚ
ܛܰܝܒ݁ܽܘܬ݂ܳܐ
ܠܥܽܘܕ݂ܪܳܢܳܐ
ܒ݁ܙܰܒ݂ܢܳܐ
ܕ݁ܽܐܘܠܨܳܢܳܐ܂</div>
</div>
<div type="ch" n="5">
<div type="title" n="title"> ܀ ܕܠܘܬ
ܥܒܪ̈ܝܐ ܗܗ </div>
<div type="v" n="1">ܟ݁ܽܠ ܪܰܒ݁
ܟ݁ܽܘܡܪܶܐ
ܓ݁ܶܝܪ ܕ݁ܡܶܢ
ܒ݁ܢܰܝܢܳܫܳܐ
ܗܳܘܶܐ ܚܠܳܦ݂
ܒ݁ܢܰܝܢܳܫܳܐ
ܩܳܐܶܡ ܥܰܠ
ܐܰܝܠܶܝܢ
ܕ݁ܕ݂ܰܐܠܳܗܳܐ
ܐܶܢܶܝܢ
ܕ݁ܰܢܩܰܪܶܒ݂
ܩܽܘܪܒ݁ܳܢܶܐ
ܘܕ݂ܶܒ݂ܚܶܐ
ܚܠܳܦ݂
ܚܛܳܗܶܐ܂</div>
<div type="v" n="2">ܐܰܝܢܳܐ
ܕ݁ܡܶܫܟ݁ܰܚ
ܕ݁ܢܰܡܶܟ݂
ܢܰܦ݂ܫܶܗ
ܘܢܶܚܰܫ ܥܰܡ
ܐܰܝܠܶܝܢ ܕ݁ܠܳܐ
ܝܳܕ݂ܥܺܝܢ
ܘܛܳܥܶܝܢ ܡܶܛܽܠ
ܕ݁ܳܐܦ݂ ܗܽܘ
ܟ݁ܪܺܝܗܽܘܬ݂ܳܐ
ܠܒ݂ܺܝܫ܂</div>
<div type="v" n="3">ܘܡܶܛܽܠܳܬ݂ܳܗ
ܚܰܝܳܒ݂ ܗ݈ܽܘ
ܕ݁ܰܐܝܟ݁ܰܢܳܐ
ܕ݁ܰܚܠܳܦ݂
ܥܰܡܳܐ
ܗܳܟ݂ܰܢܳܐ ܐܳܦ݂
ܚܠܳܦ݂ ܢܰܦ݂ܫܶܗ
ܢܩܰܪܶܒ݂ ܥܰܠ
ܚܛܳܗܰܘܗ݈ܝ܂</div>
<div type="v" n="4">ܘܠܳܐ ܗ݈ܘܳܐ
ܠܢܰܦ݂ܫܶܗ
ܐ݈ܢܳܫ ܢܳܣܶܒ݂
ܐܺܝܩܳܪܳܐ
ܐܶܠܳܐ ܐܰܝܢܳܐ
ܕ݁ܡܶܬ݂ܩܪܶܐ
ܡܶܢ ܐܰܠܳܗܳܐ
ܐܰܝܟ݁ܰܢܳܐ
ܕ݁ܰܐܗܪܽܘܢ܂</div>
<div type="v" n="5">ܗܳܟ݂ܰܢܳܐ
ܐܳܦ݂ ܡܫܺܝܚܳܐ
ܠܳܐ ܗ݈ܘܳܐ
ܢܰܦ݂ܫܶܗ
ܫܰܒ݁ܰܚ
ܕ݁ܢܶܗܘܶܐ ܪܰܒ݁
ܟ݁ܽܘܡܪܶܐ
ܐܶܠܳܐ ܗܰܘ
ܕ݁ܶܐܡܰܪ ܠܶܗ
ܕ݁ܒ݂ܶܪܝ
ܐܰܢ݈ܬ݁ ܐܶܢܳܐ
ܝܰܘܡܳܢܳܐ
ܝܺܠܶܕ݁ܬ݁ܳܟ݂܂</div>
<div type="v" n="6">ܐܰܝܟ݂
ܕ݁ܳܐܦ݂
ܒ݁ܕ݂ܽܘܟ݁ܬ݂ܳܐ
ܐ݈ܚܪܺܬ݂ܳܐ
ܐܶܡܰܪ
ܕ݁ܰܐܢ݈ܬ݁ ܗ݈ܽܘ
ܟ݁ܽܘܡܪܳܐ
ܠܥܳܠܰܡ
ܒ݁ܰܕ݂ܡܽܘܬ݂ܶܗ
ܕ݁ܡܰܠܟ݁ܺܝܙܕ݂ܶܩ܂</div>
<div type="v" n="7">ܐܳܦ݂ ܟ݁ܰܕ݂
ܒ݁ܶܣܪܳܐ
ܠܒ݂ܺܝܫ ܗ݈ܘܳܐ
ܒ݁ܳܥܽܘܬ݂ܳܐ
ܘܬ݂ܰܟ݂ܫܶܦ݂ܬ݁ܳܐ
ܒ݁ܰܓ݂ܥܳܬ݂ܳܐ
ܚܰܝܠܬ݂ܳܢܺܝܬ݂ܳܐ
ܘܰܒ݂ܕ݂ܶܡܥܶܐ
ܩܰܪܶܒ݂ ܗ݈ܘܳܐ
ܠܡܰܢ
ܕ݁ܡܶܫܟ݁ܰܚ
ܗ݈ܘܳܐ ܡܶܢ
ܡܰܘܬ݁ܳܐ
ܕ݁ܢܰܚܶܝܘܗ݈ܝ
ܘܶܐܫܬ݁ܡܰܥ܂</div>
<div type="v" n="8">ܘܟ݂ܰܕ݂
ܛܳܒ݂ ܒ݁ܪܳܐ
ܐܺܝܬ݂ܰܘܗ݈ܝ
ܡܶܢ ܕ݁ܶܚܠܬ݂ܳܐ
ܘܚܰܫܶܐ
ܕ݁ܰܣܒ݂ܰܠ
ܝܰܠܦ݁ܳܗ
ܠܡܶܫܬ݁ܰܡܥܳܢܽܘܬ݂ܳܐ܂</div>
<div type="v" n="9">ܘܗܳܟ݂ܰܢܳܐ
ܐܶܬ݂ܓ݁ܡܰܪ
ܘܰܗܘܳܐ
ܠܟ݂ܽܠܗܽܘܢ
ܐܰܝܠܶܝܢ
ܕ݁ܡܶܫܬ݁ܰܡܥܺܝܢ
ܠܶܗ ܥܶܠܬ݂ܳܐ
ܕ݁ܚܰܝܶܐ
ܕ݁ܰܠܥܳܠܰܡ܂</div>
<div type="v" n="10">ܘܶܐܫܬ݁ܰܡܰܗ
ܡܶܢ ܐܰܠܳܗܳܐ
ܪܰܒ݁ ܟ݁ܽܘܡܪܶܐ
ܒ݁ܰܕ݂ܡܽܘܬ݂ܶܗ
ܕ݁ܡܰܠܟ݁ܺܝܙܕ݂ܶܩ܂</div>
<div type="v" n="11">ܥܠܰܘܗ݈ܝ
ܕ݁ܶܝܢ ܥܰܠ
ܗܳܢܳܐ
ܡܰܠܟ݁ܺܝܙܕ݂ܶܩ
ܣܰܓ݁ܺܝܳܐܐ ܗ݈ܝ
ܠܰܢ ܡܶܠܬ݂ܳܐ
ܠܡܺܐܡܪܳܗ
ܘܥܰܣܩܳܐ
ܠܰܡܦ݂ܰܫܳܩܽܘܬ݂ܳܗ
ܡܶܛܽܠ
ܕ݁ܰܗܘܰܝܬ݁ܽܘܢ
ܠܟ݂ܽܘܢ
ܟ݁ܪܺܝܗܶܐ
ܒ݁ܡܰܫܡܰܥܬ݂ܟ݂ܽܘܢ܂</div>
<div type="v" n="12">ܚܰܝܳܒ݂ܺܝܢ
ܗܘܰܝܬ݁ܽܘܢ
ܓ݁ܶܝܪ
ܡܰܠܦ݂ܳܢܶܐ
ܠܡܶܗܘܳܐ ܡܶܛܽܠ
ܕ݁ܙܰܒ݂ܢܳܐ
ܠܟ݂ܽܘܢ
ܒ݁ܝܽܘܠܦ݁ܳܢܳܐ
ܗܳܫܳܐ ܕ݁ܶܝܢ
ܬ݁ܽܘܒ݂
ܣܢܺܝܩܺܝܢ
ܐܢ݈ܬ݁ܽܘܢ
ܕ݁ܬ݂ܺܐܠܦ݁ܽܘܢ
ܐܰܝܠܶܝܢ
ܐܶܢܶܝܢ
ܟ݁ܬ݂ܺܝܒ݂ܳܬ݂ܳܐ
ܩܰܕ݂ܡܳܝܳܬ݂ܳܐ
ܕ݁ܪܺܝܫ
ܡܶܠܰܘܗ݈ܝ
ܕ݁ܰܐܠܳܗܳܐ
ܘܰܗܘܰܝܬ݁ܽܘܢ
ܠܟ݂ܽܘܢ
ܣܢܺܝܩܶܐ ܥܰܠ
ܚܰܠܒ݂ܳܐ ܘܠܳܐ
ܥܰܠ
ܡܶܐܟ݂ܽܘܠܬ݁ܳܐ
ܫܰܪܺܝܪܬ݁ܳܐ܂</div>
<div type="v" n="13">ܟ݁ܽܠܢܳܫ
ܕ݁ܶܝܢ
ܕ݁ܡܶܐܟ݂ܽܘܠܬ݁ܶܗ
ܚܰܠܒ݂ܳܐ ܗ݈ܘ
ܠܳܐ ܡܰܦ݁ܰܣ
ܒ݁ܡܶܠܬ݂ܳܐ
ܕ݁ܟ݂ܺܐܢܽܘܬ݂ܳܐ
ܡܶܛܽܠ
ܕ݁ܫܰܒ݂ܪܳܐ
ܗ݈ܘ܂</div>
<div type="v" n="14">ܕ݁ܰܓ݂ܡܺܝܪܶܐ
ܗ݈ܝ ܕ݁ܶܝܢ
ܡܶܐܟ݂ܽܘܠܬ݁ܳܐ
ܫܰܪܺܝܪܬ݁ܳܐ
ܐܰܝܠܶܝܢ
ܕ݁ܡܶܛܽܠ
ܕ݁ܰܡܕ݂ܰܪܫܺܝܢ
ܐܶܬ݂ܢܰܦ݁ܰܩܘ
ܪܶܓ݂ܫܰܝܗܽܘܢ
ܠܡܶܦ݂ܪܰܫ
ܛܳܒ݂ܬ݂ܳܐ
ܘܒ݂ܺܝܫܬ݁ܳܐ܂</div>
</div>
<div type="ch" n="6">
<div type="title" n="title"> ܀ ܕܠܘܬ
ܥܒܪ̈ܝܐ ܘܘ </div>
<div type="v" n="1">ܡܶܛܽܠ
ܗܳܢܳܐ
ܢܶܫܒ݁ܽܘܩ
ܫܽܘܪܳܝܳܐ
ܕ݁ܡܶܠܬ݂ܶܗ
ܕ݁ܰܡܫܺܝܚܳܐ
ܘܢܺܐܬ݂ܶܐ
ܠܰܓ݂ܡܺܝܪܽܘܬ݂ܳܐ
ܐܰܘ ܠܡܳܐ
ܬ݁ܽܘܒ݂
ܫܶܬ݂ܶܐܣܬ݁ܳܐ
ܐ݈ܚܪܺܬ݂ܳܐ
ܡܰܪܡܶܝܬ݁ܽܘܢ
ܠܰܬ݂ܝܳܒ݂ܽܘܬ݂ܳܐ
ܡܶܢ ܥܒ݂ܳܕ݂ܶܐ
ܡܺܝܬ݂ܶܐ
ܘܰܠܗܰܝܡܳܢܽܘܬ݂ܳܐ
ܕ݁ܒ݂ܰܐܠܳܗܳܐ܂</div>
<div type="v" n="2">ܘܰܠܝܽܘܠܦ݁ܳܢܳܐ
ܕ݁ܡܰܥܡܽܘܕ݂ܺܝܬ݂ܳܐ
ܘܕ݂ܰܣܝܳܡ
ܐܺܝܕ݂ܳܐ
ܘܠܰܩܝܳܡܬ݁ܳܐ
ܕ݁ܡܶܢ ܒ݁ܶܝܬ݂
ܡܺܝܬ݂ܶܐ
ܘܰܠܕ݂ܺܝܢܳܐ
ܕ݁ܰܠܥܳܠܰܡ܂</div>
<div type="v" n="3">ܐܶܢ ܡܳܪܝܳܐ
ܡܰܦ݁ܶܣ
ܢܶܥܒ݁ܶܕ݂
ܗܳܕ݂ܶܐ܂</div>
<div type="v" n="4">ܐܶܠܳܐ ܠܳܐ
ܡܶܫܟ݁ܚܺܝܢ
ܗܳܢܽܘܢ
ܕ݁ܰܚܕ݂ܳܐ
ܙܒ݂ܰܢ
ܠܡܰܥܡܽܘܕ݂ܺܝܬ݂ܳܐ
ܢܚܶܬ݂ܘ
ܘܰܛܥܶܡܘ
ܡܰܘܗܰܒ݂ܬ݁ܳܐ
ܕ݁ܡܶܢ ܫܡܰܝܳܐ
ܘܰܢܣܰܒ݂ܘ
ܪܽܘܚܳܐ
ܕ݁ܩܽܘܕ݂ܫܳܐ܂</div>
<div type="v" n="5">ܘܰܛܥܶܡܘ
ܡܶܠܬ݂ܳܐ
ܛܳܒ݂ܬ݂ܳܐ
ܕ݁ܰܐܠܳܗܳܐ
ܘܚܰܝܠܳܐ
ܕ݁ܥܳܠܡܳܐ
ܕ݁ܰܥܬ݂ܺܝܕ݂܂</div>
<div type="v" n="6">ܕ݁ܬ݂ܽܘܒ݂
ܢܶܚܛܽܘܢ ܕ݁ܡܶܢ
ܕ݁ܪܺܝܫ
ܢܶܬ݂ܚܰܕ݁ܬ݂ܽܘܢ
ܠܰܬ݂ܝܳܒ݂ܽܘܬ݂ܳܐ
ܘܡܶܢ ܕ݁ܪܺܝܫ
ܢܶܙܩܦ݂ܽܘܢ
ܠܰܒ݂ܪܶܗ
ܕ݁ܰܐܠܳܗܳܐ
ܘܰܢܨܰܥܪܽܘܢ܂</div>
<div type="v" n="7">ܐܰܪܥܳܐ
ܓ݁ܶܝܪ
ܕ݁ܶܐܫܬ݁ܝܰܬ݂
ܡܶܛܪܳܐ
ܕ݁ܶܐܬ݂ܳܐ ܠܳܗ
ܙܰܒ݂ܢܺܝܢ
ܣܰܓ݁ܺܝܳܐܢ
ܘܰܐܘܥܝܰܬ݂
ܥܶܣܒ݁ܳܐ
ܕ݁ܚܳܫܰܚ
ܠܗܳܢܽܘܢ
ܕ݁ܡܶܛܽܠܳܬ݂ܗܽܘܢ
ܡܶܬ݂ܦ݁ܰܠܚܳܐ
ܡܩܰܒ݁ܠܳܐ
ܒ݁ܽܘܪܟ݁ܬ݂ܳܐ
ܡܶܢ ܐܰܠܳܗܳܐ܂</div>
<div type="v" n="8">ܐܶܢ ܗܽܘ
ܕ݁ܶܝܢ
ܕ݁ܬ݂ܰܦ݁ܶܩ
ܩܽܘܪܛܒ݁ܶܐ
ܘܕ݂ܰܪܕ݁ܪܶܐ
ܗܳܘܝܳܐ ܠܳܗ
ܡܰܣܠܰܝܬ݁ܳܐ
ܘܠܳܐ ܪܰܚܺܝܩܳܐ
ܡܶܢ ܠܰܘܛܬ݂ܳܐ
ܐܶܠܳܐ ܚܰܪܬ݂ܳܗ
ܝܰܩܕ݁ܳܢܳܐ
ܗܽܘ܂</div>
<div type="v" n="9">ܡܦ݁ܺܝܣܺܝܢܰܢ
ܕ݁ܶܝܢ
ܥܠܰܝܟ݁ܽܘܢ
ܐܰܚܰܝ ܐܰܝܠܶܝܢ
ܕ݁ܫܰܦ݁ܺܝܪܳܢ
ܘܩܰܪܺܝܒ݂ܳܢ
ܠܚܰܝܶܐ ܐܳܦ݂ܶܢ
ܗܳܟ݂ܰܢܳܐ
ܡܡܰܠܠܺܝܢܰܢ܂</div>
<div type="v" n="10">ܠܳܐ ܗ݈ܘܳܐ
ܓ݁ܶܝܪ ܥܰܘܳܠ
ܐܰܠܳܗܳܐ
ܕ݁ܢܶܛܥܶܐ
ܥܒ݂ܳܕ݂ܰܝܟ݁ܽܘܢ
ܘܚܽܘܒ݁ܟ݂ܽܘܢ
ܗܰܘ
ܕ݁ܚܰܘܺܝܬ݁ܽܘܢ
ܒ݁ܰܫܡܶܗ
ܕ݁ܫܰܡܶܫܬ݁ܽܘܢ
ܠܩܰܕ݁ܺܝܫܶܐ
ܘܰܡܫܰܡܫܺܝܬ݁ܽܘܢ܂</div>
<div type="v" n="11">ܨܳܒ݂ܶܝܢܰܢ
ܕ݁ܶܝܢ ܕ݁ܐ݈ܢܳܫ
ܐ݈ܢܳܫ
ܡܶܢܟ݂ܽܘܢ ܗܺܝ
ܗܳܕ݂ܶܐ
ܚܦ݂ܺܝܛܽܘܬ݂ܳܐ
ܢܚܰܘܶܐ
ܠܫܽܘܡܠܳܝܳܐ
ܕ݁ܣܰܒ݂ܪܟ݂ܽܘܢ
ܥܕ݂ܰܡܳܐ
ܠܚܰܪܬ݂ܳܐ܂</div>
<div type="v" n="12">ܘܰܕ݂ܠܳܐ
ܬ݁ܶܬ݂ܩܰܛܰܥ
ܠܟ݂ܽܘܢ ܐܶܠܳܐ
ܕ݁ܬ݂ܶܗܘܽܘܢ
ܡܡܰܪܝܳܢܶܐ
ܠܗܳܢܽܘܢ
ܕ݁ܰܒ݂ܗܰܝܡܳܢܽܘܬ݂ܳܐ
ܘܰܒ݂ܢܰܓ݁ܺܝܪܽܘܬ݂
ܪܽܘܚܳܐ ܗܘܰܘ
ܝܳܪܬ݁ܶܐ
ܕ݁ܡܽܘܠܟ݁ܳܢܳܐ܂</div>
<div type="v" n="13">ܠܰܐܒ݂ܪܳܗܳܡ
ܓ݁ܶܝܪ ܟ݁ܰܕ݂
ܡܠܰܟ݂ ܠܶܗ
ܐܰܠܳܗܳܐ ܡܶܛܽܠ
ܕ݁ܠܰܝܬ݁ ܗ݈ܘܳܐ
ܠܶܗ ܕ݁ܪܰܒ݁
ܡܶܢܶܗ
ܕ݁ܢܺܐܡܶܐ ܒ݁ܶܗ
ܝܺܡܳܐ
ܒ݁ܢܰܦ݂ܫܶܗ܂</div>
<div type="v" n="14">ܘܶܐܡܰܪ
ܕ݁ܰܡܒ݂ܰܪܳܟ݂ܽܘ
ܐܶܒ݁ܰܪܟ݂ܳܟ݂
ܘܡܰܣܓ݁ܳܝܽܘ
ܐܰܣܓ݁ܶܝܟ݂܂</div>
<div type="v" n="15">ܘܗܳܟ݂ܰܢܳܐ
ܐܶܓ݂ܰܪ ܪܽܘܚܶܗ
ܘܩܰܒ݁ܶܠ
ܡܽܘܠܟ݁ܳܢܳܐ܂</div>
<div type="v" n="16">ܒ݁ܢܰܝܢܳܫܳܐ
ܓ݁ܶܝܪ
ܒ݁ܰܕ݂ܪܰܒ݁
ܡܶܢܗܽܘܢ
ܝܳܡܶܝܢ ܘܥܰܠ
ܟ݁ܽܠ ܚܶܪܝܳܢ
ܕ݁ܗܳܘܶܐ
ܒ݁ܰܝܢܳܬ݂ܗܽܘܢ
ܫܽܘܠܳܡܳܐ
ܫܰܪܺܝܪܳܐ
ܒ݁ܡܰܘܡܳܬ݂ܳܐ
ܗܳܘܶܐ ܠܶܗ܂</div>
<div type="v" n="17">ܡܶܛܽܠ
ܗܳܢܳܐ
ܝܰܬ݁ܺܝܪܳܐܝܺܬ݂
ܨܒ݂ܳܐ ܐܰܠܳܗܳܐ
ܕ݁ܰܢܚܰܘܶܐ
ܠܝܳܪܬ݁ܶܐ
ܕ݁ܡܽܘܠܟ݁ܳܢܳܐ
ܕ݁ܫܽܘܘ݈ܕ݁ܳܝܶܗ
ܠܳܐ
ܡܶܫܬ݁ܰܚܠܰܦ݂
ܘܚܰܒ݂ܫܶܗ
ܒ݁ܡܰܘܡܳܬ݂ܳܐ܂</div>
<div type="v" n="18">ܕ݁ܰܒ݂ܬ݂ܰܪܬ݁ܶܝܢ
ܨܶܒ݂ܘܳܢ ܕ݁ܠܳܐ
ܡܶܫܬ݁ܰܚܠܦ݂ܳܢ
ܕ݁ܠܳܐ ܡܶܫܟ݁ܰܚ
ܐܰܠܳܗܳܐ
ܕ݁ܰܢܕ݂ܰܓ݁ܶܠ
ܒ݁ܗܶܝܢ
ܒ݁ܽܘܝܳܐܳܐ
ܪܰܒ݁ܳܐ ܢܶܗܘܶܐ
ܠܰܢ
ܕ݁ܶܐܬ݂ܓ݁ܰܘܰܣܢ
ܒ݁ܶܗ
ܘܢܶܐܚܽܘܕ݂
ܣܰܒ݂ܪܳܐ
ܕ݁ܰܡܠܺܝܟ݂
ܠܰܢ܂</div>
<div type="v" n="19">ܗܰܘ
ܕ݁ܺܐܝܬ݂ܰܘܗ݈ܝ
ܠܰܢ ܐܰܝܟ݂
ܐܶܘܩܺܝܢܳܐ
ܕ݁ܰܠܒ݂ܺܝܟ݂
ܒ݁ܢܰܦ݂ܫܰܢ
ܕ݁ܠܳܐ
ܬ݁ܶܬ݁ܙܺܝܥ
ܘܥܳܐܶܠ ܠܓ݂ܰܘ
ܡܶܢ ܐܰܦ݁ܰܝ
ܬ݁ܰܪܥܳܐ܂</div>
<div type="v" n="20">ܟ݁ܰܪ
ܕ݁ܩܰܕ݁ܶܡ ܥܰܠ
ܚܠܳܦ݂ܰܝܢ
ܝܶܫܽܘܥ ܘܰܗܘܳܐ
ܟ݁ܽܘܡܪܳܐ
ܠܥܳܠܰܡ
ܒ݁ܰܕ݂ܡܽܘܬ݂ܶܗ
ܕ݁ܡܰܠܟ݁ܺܝܙܕ݂ܶܩ܂</div>
</div>
<div type="ch" n="7">
<div type="title" n="title"> ܀ ܕܠܘܬ
ܥܒܪ̈ܝܐ ܙܙ </div>
<div type="v" n="1">ܗܳܢܳܐ
ܕ݁ܶܝܢ
ܡܰܠܟ݁ܺܝܙܕ݂ܶܩ
ܐܺܝܬ݂ܰܘܗ݈ܝ
ܡܠܶܟ݂ ܫܳܠܺܝܡ
ܟ݁ܽܘܡܪܳܐ
ܕ݁ܰܐܠܳܗܳܐ
ܡܪܰܝܡܳܐ ܘܗܽܘ
ܐܰܪܥܶܗ
ܠܰܐܒ݂ܪܳܗܳܡ
ܟ݁ܰܕ݂ ܗܦ݂ܰܟ݂
ܡܶܢ ܚܰܪܒ݁ܳܐ
ܕ݁ܡܰܠܟ݁ܶܐ
ܘܒ݂ܰܪܟ݂ܶܗ܂</div>
<div type="v" n="2">ܘܠܶܗ ܦ݁ܪܰܫ
ܐܰܒ݂ܪܳܗܳܡ
ܡܰܥܣܳܪܶܐ ܡܶܢ
ܟ݁ܽܠܡܶܕ݁ܶܡ
ܕ݁ܺܐܝܬ݂ ܗ݈ܘܳܐ
ܥܰܡܶܗ
ܡܶܬ݂ܦ݁ܰܫܰܩ
ܕ݁ܶܝܢ ܫܡܶܗ
ܡܰܠܟ݁ܳܐ
ܕ݁ܟ݂ܺܐܢܽܘܬ݂ܳܐ
ܘܬ݂ܽܘܒ݂ ܡܠܶܟ݂
ܫܳܠܺܝܡ
ܕ݁ܺܐܝܬ݂ܰܘܗ݈ܝ
ܡܰܠܟ݁ܳܐ
ܕ݁ܰܫܠܳܡܳܐ܂</div>
<div type="v" n="3">ܕ݁ܠܳܐ
ܐܰܒ݂ܽܘܗ݈ܝ
ܘܠܳܐ ܐܶܡܶܗ
ܐܶܬ݂ܟ݁ܬ݂ܶܒ݂ܘ
ܒ݁ܫܰܪܒ݂ܳܬ݂ܳܐ
ܘܠܳܐ
ܪܺܝܫܺܝܬ݂ܳܐ
ܕ݁ܝܰܘܡܰܘܗ݈ܝ
ܘܠܳܐ ܫܽܘܠܳܡܳܐ
ܕ݁ܚܰܝܰܘܗ݈ܝ
ܐܶܠܳܐ
ܒ݁ܰܕ݂ܡܽܘܬ݂ܳܐ
ܕ݁ܰܒ݂ܪܶܗ
ܕ݁ܰܐܠܳܗܳܐ
ܡܩܰܘܝܳܐ
ܟ݁ܽܘܡܪܽܘܬ݂ܶܗ
ܠܥܳܠܰܡ܂</div>
<div type="v" n="4">ܚܙܰܘ ܕ݁ܶܝܢ
ܟ݁ܡܳܐ ܪܰܒ݂
ܗܳܢܳܐ
ܕ݁ܰܐܒ݂ܪܳܗܳܡ
ܪܺܝܫ
ܐܰܒ݂ܳܗܳܬ݂ܳܐ
ܠܶܗ ܝܰܗ݈ܒ݂
ܡܰܥܣܳܪܶܐ
ܕ݁ܪܺܫܝܳܬ݂ܳܐ܂</div>
<div type="v" n="5">ܐܰܝܠܶܝܢ
ܓ݁ܶܝܪ ܡܶܢ
ܒ݁ܢܰܝ ܠܶܘܺܝ
ܕ݁ܰܡܩܰܒ݁ܠܺܝܢ
ܗ݈ܘܰܘ
ܟ݁ܽܘܡܪܽܘܬ݂ܳܐ
ܦ݁ܽܘܩܕ݁ܳܢܳܐ
ܐܺܝܬ݂ ܗ݈ܘܳܐ
ܠܗܽܘܢ
ܕ݁ܢܳܡܽܘܣܳܐ
ܕ݁ܢܶܣܒ݂ܽܘܢ
ܡܰܥܣܳܪܶܐ ܡܶܢ
ܥܰܡܳܐ ܗܶܢܽܘܢ
ܡܶܢ ܐܰܚܰܝܗܽܘܢ
ܟ݁ܰܕ݂ ܐܳܦ݂
ܗܶܢܽܘܢ ܡܶܢ
ܚܰܨܶܗ
ܕ݁ܰܐܒ݂ܪܳܗܳܡ
ܢܦ݂ܰܩܘ܂</div>
<div type="v" n="6">ܗܳܢܳܐ
ܕ݁ܶܝܢ ܕ݁ܠܳܐ
ܟ݁ܬ݂ܺܝܒ݂
ܒ݁ܫܰܪܒ݂ܳܬ݂ܗܽܘܢ
ܡܰܥܣܳܪܶܐ ܫܩܰܠ
ܡܶܢ ܐܰܒ݂ܪܳܗܳܡ
ܘܒ݂ܰܪܟ݂ܶܗ
ܠܗܰܘ ܕ݁ܩܰܒ݁ܶܠ
ܡܽܘܠܟ݁ܳܢܳܐ܂</div>
<div type="v" n="7">ܕ݁ܠܳܐ
ܚܶܪܝܳܢܳܐ
ܕ݁ܶܝܢ ܗܰܘ
ܕ݁ܰܒ݂ܨܺܝܪ
ܡܶܬ݂ܒ݁ܰܪܰܟ݂
ܡܶܢ ܗܰܘ
ܕ݁ܰܡܝܰܬ݁ܰܪ
ܡܶܢܶܗ܂</div>
<div type="v" n="8">ܘܗܳܪܟ݁ܳܐ
ܒ݁ܢܰܝܢܳܫܳܐ
ܕ݁ܡܳܝܬ݁ܺܝܢ
ܢܳܣܒ݁ܺܝܢ
ܡܰܥܣܳܪܶܐ ܠܗܰܠ
ܕ݁ܶܝܢ ܗܰܘ
ܕ݁ܰܐܣܗܶܕ݂
ܥܠܰܘܗ݈ܝ
ܟ݁ܬ݂ܳܒ݂ܳܐ
ܕ݁ܚܰܝ ܗ݈ܽܘ܂</div>
<div type="v" n="9">ܘܰܐܝܟ݂
ܐ݈ܢܳܫ ܢܺܐܡܰܪ
ܒ݁ܝܰܕ݂
ܐܰܒ݂ܪܳܗܳܡ
ܐܳܦ݂ ܠܶܘܺܝ
ܗܰܘ
ܕ݁ܡܰܥܣܳܪܶܐ
ܢܳܣܶܒ݂ ܗ݈ܘܳܐ
ܐܳܦ݂ ܗܽܘ
ܐܶܬ݂ܥܰܣܰܪ܂</div>
<div type="v" n="10">ܥܕ݂ܰܟ݁ܺܝܠ
ܓ݁ܶܝܪ ܒ݁ܚܰܨܶܗ
ܗܘܳܐ
ܕ݁ܰܐܒ݂ܽܘܗ݈ܝ
ܟ݁ܰܕ݂ ܐܰܪܥܶܗ
ܠܡܰܠܟ݁ܺܝܙܕ݂ܶܩ܂</div>
<div type="v" n="11">ܐܶܠܽܘ
ܗܳܟ݂ܺܝܠ
ܓ݁ܡܺܝܪܽܘܬ݂ܳܐ
ܒ݁ܝܰܕ݂
ܟ݁ܽܘܡܪܽܘܬ݂ܳܐ
ܕ݁ܠܶܘܳܝܶܐ
ܐܺܝܬ݂ܶܝܗ
ܗ݈ܘܳܬ݂ ܕ݁ܒ݂ܳܗ
ܣܺܝܡ ܢܳܡܽܘܣܳܐ
ܠܥܰܡܳܐ ܠܡܳܢܳܐ
ܡܶܬ݂ܒ݁ܥܶܐ
ܗ݈ܘܳܐ
ܟ݁ܽܘܡܪܳܐ
ܐ݈ܚܪܺܢܳܐ
ܕ݁ܰܢܩܽܘܡ
ܒ݁ܰܕ݂ܡܽܘܬ݂ܶܗ
ܕ݁ܡܰܠܟ݁ܺܝܙܕ݂ܶܩ
ܐܶܡܰܪ ܕ݁ܶܝܢ
ܕ݁ܒ݂ܰܕ݂ܡܽܘܬ݂ܶܗ
ܕ݁ܰܐܗܪܽܘܢ
ܢܶܗܘܶܐ܂</div>
<div type="v" n="12">ܐܶܠܳܐ
ܐܰܝܟ݁ܰܢܳܐ
ܕ݁ܰܗܘܳܐ
ܫܽܘܚܠܳܦ݂ܳܐ
ܒ݁ܟ݂ܽܘܡܪܽܘܬ݂ܳܐ
ܗܳܟ݂ܰܢܳܐ ܗܘܳܐ
ܫܽܘܚܠܳܦ݂ܳܐ
ܐܳܦ݂
ܒ݁ܢܳܡܽܘܣܳܐ܂</div>
<div type="v" n="13">ܗܰܘ ܓ݁ܶܝܪ
ܕ݁ܶܐܬ݂ܶܐܡܰܪ
ܥܠܰܘܗ݈ܝ
ܗܳܠܶܝܢ ܡܶܢ
ܫܰܪܒ݁ܬ݂ܳܐ ܗ݈ܘ
ܐ݈ܚܪܺܬ݂ܳܐ
ܐܶܬ݂ܺܝܠܶܕ݂
ܕ݁ܐ݈ܢܳܫ
ܡܶܡܬ݂ܽܘܡ
ܡܶܢܳܗ ܠܳܐ
ܫܰܡܶܫ
ܒ݁ܡܰܕ݂ܒ݁ܚܳܐ܂</div>
<div type="v" n="14">ܓ݁ܰܠܝܳܐ
ܗ݈ܝ ܓ݁ܶܝܪ
ܕ݁ܡܶܢ
ܝܺܗܽܘܕ݂ܳܐ
ܕ݁ܢܰܚ ܡܳܪܰܢ
ܡܶܢ ܫܰܪܒ݁ܬ݂ܳܐ
ܕ݁ܠܳܐ ܐܶܡܰܪ
ܥܠܶܝܗ ܡܽܘܫܶܐ
ܡܶܕ݁ܶܡ ܥܰܠ
ܟ݁ܽܘܡܪܽܘܬ݂ܳܐ܂</div>
<div type="v" n="15">ܘܝܰܬ݁ܺܝܪܳܐܝܺܬ݂
ܬ݁ܽܘܒ݂
ܝܺܕ݂ܺܝܥܳܐ
ܒ݁ܗܳܝ ܕ݁ܶܐܡܰܪ
ܕ݁ܒ݂ܰܕ݂ܡܽܘܬ݂ܶܗ
ܕ݁ܡܰܠܟ݁ܺܝܙܕ݂ܶܩ
ܩܳܐܶܡ
ܟ݁ܽܘܡܪܳܐ
ܐ݈ܚܪܺܢܳܐ܂</div>
<div type="v" n="16">ܗܰܘ ܕ݁ܠܳܐ
ܗ݈ܘܳܐ
ܒ݁ܢܳܡܽܘܣܳܐ
ܕ݁ܦ݂ܽܘܩܕ݁ܳܢܶܐ
ܦ݁ܰܓ݂ܪܳܢܳܝܶܐ
ܗܳܘܶܐ ܐܶܠܳܐ
ܒ݁ܚܰܝܠܳܐ
ܕ݁ܚܰܝܶܐ ܕ݁ܠܳܐ
ܡܶܫܬ݁ܪܶܝܢ܂</div>
<div type="v" n="17">ܡܰܣܗܶܕ݂
ܓ݁ܶܝܪ ܥܠܰܘܗ݈ܝ
ܕ݁ܰܐܢ݈ܬ݁ ܗ݈ܽܘ
ܟ݁ܽܘܡܪܳܐ
ܠܥܳܠܰܡ
ܒ݁ܰܕ݂ܡܽܘܬ݂ܶܗ
ܕ݁ܡܰܠܟ݁ܺܝܙܕ݂ܶܩ܂</div>
<div type="v" n="18">ܫܽܘܚܠܳܦ݂ܳܐ
ܕ݁ܶܝܢ ܕ݁ܰܗܘܳܐ
ܠܦ݂ܽܘܩܕ݁ܳܢܳܐ
ܩܰܕ݂ܡܳܝܳܐ
ܡܶܛܽܠ
ܡܚܺܝܠܽܘܬ݂ܶܗ
ܘܰܕ݂ܝܽܘܬ݂ܪܳܢ
ܠܰܝܬ݁ ܗ݈ܘܳܐ
ܒ݁ܶܗ܂</div>
<div type="v" n="19">ܡܶܕ݁ܶܡ
ܓ݁ܶܝܪ ܠܳܐ
ܓ݁ܡܰܪ
ܢܳܡܽܘܣܳܐ ܥܰܠ
ܕ݁ܶܝܢ
ܚܠܳܦ݂ܰܘܗ݈ܝ
ܣܰܒ݂ܪܳܐ
ܕ݁ܰܡܝܰܬ݁ܰܪ
ܡܶܢܶܗ ܕ݁ܒ݂ܶܗ
ܡܶܬ݂ܩܰܪܒ݂ܺܝܢܰܢ
ܠܰܐܠܳܗܳܐ܂</div>
<div type="v" n="20">ܘܫܰܪܪܶܗ
ܠܰܢ
ܒ݁ܡܰܘܡܳܬ݂ܳܐ܂</div>
<div type="v" n="21">ܗܳܢܽܘܢ
ܓ݁ܶܝܪ ܕ݁ܠܳܐ
ܡܰܘܡܳܬ݂ܳܐ
ܗܘܰܘ ܟ݁ܽܘܡܪܶܐ
ܗܳܢܳܐ ܕ݁ܶܝܢ
ܒ݁ܡܰܘܡܳܬ݂ܳܐ
ܐܰܝܟ݂ ܕ݁ܶܐܡܰܪ
ܠܶܗ ܒ݁ܝܰܕ݂
ܕ݁ܰܘܺܝܕ݂
ܕ݁ܺܝܡܳܐ
ܡܳܪܝܳܐ ܘܠܳܐ
ܢܕ݂ܰܓ݁ܶܠ
ܕ݁ܰܐܢ݈ܬ݁ ܗ݈ܽܘ
ܟ݁ܽܘܡܪܳܐ
ܠܥܳܠܰܡ
ܒ݁ܰܕ݂ܡܽܘܬ݂ܶܗ
ܕ݁ܡܰܠܟ݁ܺܝܙܕ݂ܶܩ܂</div>
<div type="v" n="22">ܗܳܢܳܐ
ܟ݁ܽܠܶܗ
ܡܝܰܬ݁ܪܳܐ
ܕ݁ܺܝܰܬ݂ܺܩܺܐ
ܗܳܕ݂ܶܐ
ܕ݁ܰܗܘܳܐ ܒ݁ܳܗ
ܥܰܪܳܒ݂ܳܐ
ܝܶܫܽܘܥ܂</div>
<div type="v" n="23">ܘܗܳܢܽܘܢ
ܗܘܰܘ ܟ݁ܽܘܡܪܶܐ
ܣܰܓ݁ܺܝܶܐܐ
ܡܶܛܽܠ
ܕ݁ܡܳܝܬ݁ܺܝܢ
ܗ݈ܘܰܘ ܘܠܳܐ
ܡܶܫܬ݁ܰܒ݂ܩܺܝܢ
ܗ݈ܘܰܘ
ܕ݁ܰܢܩܰܘܽܘܢ܂</div>
<div type="v" n="24">ܗܳܢܳܐ
ܕ݁ܶܝܢ ܡܶܛܽܠ
ܕ݁ܰܠܥܳܠܰܡ
ܩܰܝܳܡ ܠܳܐ
ܥܳܒ݂ܪܳܐ
ܟ݁ܽܘܡܪܽܘܬ݂ܶܗ܂</div>
<div type="v" n="25">ܘܡܶܫܟ݁ܰܚ
ܠܡܰܚܳܝܽܘ
ܠܥܳܠܰܡ
ܠܰܐܝܠܶܝܢ
ܕ݁ܡܶܬ݂ܩܰܪܒ݂ܺܝܢ
ܒ݁ܺܐܝܕ݂ܶܗ
ܠܰܐܠܳܗܳܐ ܚܰܝ
ܗ݈ܽܘ ܓ݁ܶܝܪ
ܒ݁ܟ݂ܽܠܙܒ݂ܰܢ
ܘܡܰܣܶܩ
ܨܠܽܘܬ݂ܳܐ
ܚܠܳܦ݂ܰܝܗܽܘܢ܂</div>
<div type="v" n="26">ܕ݁ܰܐܝܟ݂
ܗܳܢܳܐ ܓ݁ܶܝܪ
ܟ݁ܽܘܡܪܳܐ ܐܳܦ݂
ܙܳܕ݂ܶܩ ܗ݈ܘܳܐ
ܠܰܢ ܕ݁ܰܟ݂ܝܳܐ
ܕ݁ܠܳܐ ܒ݁ܺܝܫܽܘ
ܘܰܕ݂ܠܳܐ
ܛܽܘܠܫܳܐ
ܕ݁ܦ݂ܰܪܺܝܩ ܡܶܢ
ܚܛܳܗܶܐ
ܘܰܡܪܰܝܰܡ ܠܥܶܠ
ܡܶܢ ܫܡܰܝܳܐ܂</div>
<div type="v" n="27">ܘܠܰܝܬ݁
ܠܶܗ ܐܽܘܠܨܳܢܳܐ
ܟ݁ܽܠܝܽܘܡ
ܐܰܝܟ݂ ܪܰܒ݁ܰܝ
ܟ݁ܽܘܡܪܶܐ
ܕ݁ܠܽܘܩܕ݂ܰܡ
ܚܠܳܦ݂
ܚܛܳܗܰܘܗ݈ܝ
ܢܩܰܪܶܒ݂
ܕ݁ܶܒ݂ܚܶܐ
ܘܗܳܝܕ݁ܶܝܢ
ܚܠܳܦ݂ ܥܰܡܳܐ
ܗܳܕ݂ܶܐ ܓ݁ܶܝܪ
ܥܰܒ݂ܕ݁ܳܗ
ܚܕ݂ܳܐ ܙܒ݂ܰܢ
ܒ݁ܢܰܦ݂ܫܶܗ
ܕ݁ܩܰܪܶܒ݂܂</div>
<div type="v" n="28">ܢܳܡܽܘܣܳܐ
ܓ݁ܶܝܪ
ܒ݁ܢܰܝܢܳܫܳܐ
ܗܽܘ ܟ݁ܪܺܝܗܶܐ
ܡܩܺܝܡ
ܟ݁ܽܘܡܪܶܐ
ܡܶܠܬ݂ܳܐ ܕ݁ܶܝܢ
ܕ݁ܡܰܘܡܳܬ݂ܳܐ
ܕ݁ܰܗܘܳܬ݂
ܒ݁ܳܬ݂ܰܪ
ܢܳܡܽܘܣܳܐ
ܒ݁ܪܳܐ
ܓ݁ܡܺܝܪܳܐ
ܠܥܳܠܰܡ܂</div>
</div>
<div type="ch" n="8">
<div type="title" n="title"> ܀ ܕܠܘܬ
ܥܒܪ̈ܝܐ ܚܚ </div>
<div type="v" n="1">ܪܺܝܫܳܐ
ܕ݁ܶܝܢ
ܕ݁ܟ݂ܽܠܗܶܝܢ
ܐܺܝܬ݂ ܠܰܢ
ܪܰܒ݁ ܟ݁ܽܘܡܪܶܐ
ܐܰܝܢܳܐ
ܕ݁ܺܝܬ݂ܶܒ݂ ܡܶܢ
ܝܰܡܺܝܢܳܐ
ܕ݁ܟ݂ܽܘܪܣܝܳܐ
ܕ݁ܪܰܒ݁ܽܘܬ݂ܳܐ
ܒ݁ܰܫܡܰܝܳܐ܂</div>
<div type="v" n="2">ܘܰܗܘܳܐ
ܡܫܰܡܫܳܢܳܐ
ܕ݁ܒ݂ܶܝܬ݂
ܩܽܘܕ݂ܫܳܐ
ܘܰܕ݂ܡܰܫܟ݁ܢܳܐ
ܕ݁ܰܫܪܳܪܳܐ ܗܰܘ
ܕ݁ܰܩܒ݂ܰܥ
ܐܰܠܳܗܳܐ ܘܠܳܐ
ܒ݁ܰܪܢܳܫܳܐ܂</div>
<div type="v" n="3">ܟ݁ܽܠ ܪܰܒ݁
ܟ݁ܽܘܡܪܶܐ
ܓ݁ܶܝܪ ܕ݁ܩܳܐܶܡ
ܕ݁ܰܢܩܰܪܶܒ݂
ܩܽܘܪܒ݁ܳܢܶܐ
ܘܕ݂ܶܒ݂ܚܶܐ
ܡܶܛܽܠ ܗܳܢܳܐ
ܙܳܕ݂ܩܳܐ
ܗ݈ܘܳܬ݂ ܐܳܦ݂
ܠܗܳܢܳܐ
ܕ݁ܢܶܗܘܶܐ
ܐܺܝܬ݂ ܠܶܗ
ܡܶܕ݁ܶܡ
ܕ݁ܰܢܩܰܪܶܒ݂܂</div>
<div type="v" n="4">ܘܶܐܠܽܘ
ܒ݁ܰܐܪܥܳܐ
ܗ݈ܘܳܐ ܐܳܦ݂ܠܳܐ
ܟ݁ܽܘܡܪܳܐ
ܗܳܘܶܐ ܗ݈ܘܳܐ
ܡܶܛܽܠ
ܕ݁ܺܐܝܬ݂ܰܝܗܽܘܢ
ܗ݈ܘܰܘ
ܟ݁ܽܘܡܪܶܐ
ܕ݁ܰܡܩܰܪܒ݂ܺܝܢ
ܗ݈ܘܰܘ
ܩܽܘܪܒ݁ܳܢܶܐ
ܐܰܝܟ݂
ܕ݁ܰܒ݂ܢܳܡܽܘܣܳܐ܂</div>
<div type="v" n="5">ܗܳܢܽܘܢ
ܕ݁ܰܡܫܰܡܫܺܝܢ
ܠܰܕ݂ܡܽܘܬ݂ܳܐ
ܘܰܠܛܶܠܳܢܝܳܬ݂ܳܐ
ܕ݁ܗܳܠܶܝܢ
ܕ݁ܒ݂ܰܫܡܰܝܳܐ
ܐܰܝܟ݂
ܕ݁ܶܐܬ݂ܶܐܡܰܪ
ܠܡܽܘܫܶܐ ܟ݁ܰܕ݂
ܥܳܒ݂ܶܕ݂ ܗ݈ܘܳܐ
ܡܰܫܟ݁ܢܳܐ
ܕ݁ܰܚܙܺܝ
ܘܰܥܒ݂ܶܕ݂
ܟ݁ܽܠܡܶܕ݁ܶܡ
ܒ݁ܰܕ݂ܡܽܘܬ݂ܳܐ
ܗܳܝ
ܕ݁ܶܐܬ݂ܚܰܙܝܰܬ݂
ܠܳܟ݂
ܒ݁ܛܽܘܪܳܐ܂</div>
<div type="v" n="6">ܗܳܫܳܐ
ܕ݁ܶܝܢ
ܬ݁ܶܫܡܶܫܬ݁ܳܐ
ܕ݁ܰܡܝܰܬ݁ܪܳܐ
ܡܶܢ ܗܳܝ
ܩܰܒ݁ܶܠ ܝܶܫܽܘܥ
ܡܫܺܝܚܳܐ
ܐܰܟ݂ܡܳܐ
ܕ݁ܰܡܝܰܬ݁ܪܳܐ
ܐܳܦ݂
ܕ݁ܺܝܰܬ݂ܺܝܩܺܐ
ܗܳܝ
ܕ݁ܰܥܒ݂ܺܝܕ݂
ܒ݁ܳܗ ܡܶܨܥܳܝܳܐ
ܘܰܒ݂ܫܽܘܘ݈ܕ݁ܳܝܶܐ
ܕ݁ܰܡܝܰܬ݁ܪܺܝܢ
ܡܶܢ ܕ݁ܗܳܝ
ܐܶܬ݂ܝܰܗܒ݁ܰܬ݂܂</div>
<div type="v" n="7">ܐܶܠܽܘ
ܓ݁ܶܝܪ
ܐܺܝܬ݂ܶܝܗ
ܗ݈ܘܳܬ݂
ܩܰܕ݂ܡܳܝܬ݁ܳܐ
ܕ݁ܠܳܐ ܪܶܫܝܳܢ
ܠܰܝܬ݁ ܗ݈ܘܳܐ
ܐܰܬ݂ܪܳܐ
ܠܗܳܕ݂ܶܐ
ܕ݁ܬ݂ܰܪܬ݁ܶܝܢ܂</div>
<div type="v" n="8">ܪܳܫܶܐ
ܠܗܽܘܢ ܓ݁ܶܝܪ
ܘܶܐܡܰܪ ܕ݁ܗܳܐ
ܝܰܘܡܳܬ݂ܳܐ
ܐܳܬ݂ܶܝܢ ܐܳܡܰܪ
ܡܳܪܝܳܐ
ܘܶܐܓ݂ܡܽܘܪ ܥܰܠ
ܒ݁ܰܝܬ݁ܳܐ
ܕ݁ܒ݂ܶܝܬ݂
ܐܺܝܣܪܳܝܶܠ
ܘܥܰܠ ܒ݁ܰܝܬ݁ܳܐ
ܕ݁ܒ݂ܶܝܬ݂
ܝܺܗܽܘܕ݂ܳܐ
ܕ݁ܺܝܰܬ݂ܺܩܺܐ
ܚܕ݂ܰܬ݂ܳܐ܂</div>
<div type="v" n="9">ܠܳܐ ܐܰܝܟ݂
ܗܳܝ
ܕ݁ܺܝܰܬ݂ܺܩܺܐ
ܕ݁ܝܶܗܒ݁ܶܬ݂
ܠܰܐܒ݂ܳܗܰܝܗܽܘܢ
ܒ݁ܝܰܘܡܳܐ
ܕ݁ܶܐܚܕ݁ܶܬ݂
ܒ݁ܺܐܝܕ݂ܗܽܘܢ
ܘܰܐܦ݁ܩܶܬ݂
ܐܶܢܽܘܢ ܡܶܢ
ܐܰܪܥܳܐ
ܕ݁ܡܶܨܪܶܝܢ
ܡܶܛܽܠ
ܕ݁ܗܶܢܽܘܢ ܠܳܐ
ܩܰܘܺܝܘ
ܒ݁ܕ݂ܺܝܰܬ݂ܺܩܺܐ
ܕ݁ܺܝܠܝ ܐܳܦ݂
ܐܶܢܳܐ ܒ݁ܣܺܝܬ݂
ܒ݁ܗܽܘܢ ܐܶܡܰܪ
ܡܳܪܝܳܐ܂</div>
<div type="v" n="10">ܗܳܕ݂ܶܐ
ܕ݁ܶܝܢ
ܕ݁ܺܝܰܬ݂ܺܩܺܐ
ܕ݁ܶܐܬ݁ܶܠ
ܠܒ݂ܰܝܬ݁ܳܐ
ܕ݁ܒ݂ܶܝܬ݂
ܐܺܝܣܪܳܝܶܠ
ܒ݁ܳܬ݂ܰܪ
ܝܰܘܡܳܬ݂ܳܐ
ܗܳܢܽܘܢ ܐܳܡܰܪ
ܡܳܪܝܳܐ
ܐܶܬ݁ܠܺܝܘܗ݈ܝ
ܠܢܳܡܽܘܣܝ
ܒ݁ܡܰܕ݁ܥܰܝܗܽܘܢ
ܘܥܰܠ
ܠܶܒ݁ܰܘܳܬ݂ܗܽܘܢ
ܐܶܟ݂ܬ݁ܒ݂ܺܝܘܗ݈ܝ
ܘܶܐܗܘܶܐ ܠܗܽܘܢ
ܐܶܢܳܐ ܐܰܠܳܗܳܐ
ܘܗܶܢܽܘܢ
ܢܶܗܘܽܘܢ ܠܺܝ
ܥܰܡܳܐ܂</div>
<div type="v" n="11">ܘܠܳܐ
ܢܰܠܶܦ݂ ܐ݈ܢܳܫ
ܠܒ݂ܰܪ
ܡܕ݂ܺܝܢ݈ܬ݁ܶܗ
ܐܳܦ݂ܠܳܐ
ܠܰܐܚܽܘܗ݈ܝ
ܘܢܺܐܡܰܪ
ܕ݁ܕ݂ܰܥ
ܠܡܳܪܝܳܐ ܡܶܛܽܠ
ܕ݁ܟ݂ܽܠܗܽܘܢ
ܢܶܕ݁ܥܽܘܢܳܢܝ
ܡܶܢ ܙܥܽܘܪܗܽܘܢ
ܘܰܥܕ݂ܰܡܳܐ
ܠܩܰܫܺܝܫܗܽܘܢ܂</div>
<div type="v" n="12">ܘܶܐܚܰܣܶܐ
ܐܶܢܽܘܢ ܡܶܢ
ܥܰܘܠܗܽܘܢ
ܘܰܚܛܳܗܰܝܗܽܘܢ
ܬ݁ܽܘܒ݂ ܠܳܐ
ܐܶܬ݁ܕ݁ܟ݂ܰܪ
ܠܗܽܘܢ܂</div>
<div type="v" n="13">ܒ݁ܗܳܝ
ܕ݁ܶܐܡܰܪ
ܚܕ݂ܰܬ݂ܳܐ
ܠܩܰܕ݂ܡܳܝܬ݁ܳܐ
ܐܰܥܬ݁ܩܳܗ
ܘܰܐܝܢܳܐ
ܕ݁ܰܥܬ݂ܶܩ
ܘܰܣܶܐܒ݂
ܩܰܪܺܝܒ݂ ܗ݈ܽܘ
ܠܰܚܒ݂ܳܠܳܐ܂</div>
</div>
<div type="ch" n="9">
<div type="title" n="title"> ܀ ܕܠܘܬ
ܥܒܪ̈ܝܐ ܛܛ </div>
<div type="v" n="1">ܒ݁ܩܰܕ݂ܡܳܝܬ݁ܳܐ
ܕ݁ܶܝܢ ܐܺܝܬ݂
ܗ݈ܘܳܐ ܒ݁ܳܗ
ܦ݁ܽܘܩܳܕ݂ܶܐ
ܕ݁ܬ݂ܶܫܡܶܫܬ݁ܳܐ
ܘܒ݂ܶܝܬ݂
ܩܽܘܕ݂ܫܳܐ
ܥܳܠܡܳܢܳܝܳܐ܂</div>
<div type="v" n="2">ܡܰܫܟ݁ܢܳܐ
ܓ݁ܶܝܪ
ܩܰܕ݂ܡܳܝܳܐ
ܕ݁ܶܐܬ݂ܥܒ݂ܶܕ݂
ܐܺܝܬ݂ ܗ݈ܘܳܐ
ܒ݁ܶܗ ܡܢܳܪܬ݁ܳܐ
ܘܦ݂ܳܬ݂ܽܘܪܳܐ
ܘܰܠܚܶܡ ܐܰܦ݁ܶܐ
ܘܡܶܬ݂ܩܪܶܐ
ܗ݈ܘܳܐ ܒ݁ܶܝܬ݂
ܩܽܘܕ݂ܫܳܐ܂</div>
<div type="v" n="3">ܡܰܫܟ݁ܢܳܐ
ܕ݁ܶܝܢ
ܓ݁ܰܘܳܝܳܐ
ܕ݁ܰܠܓ݂ܰܘ ܡܶܢ
ܐܰܦ݁ܰܝ
ܬ݁ܰܪܥܳܐ
ܕ݁ܰܬ݂ܪܶܝܢ
ܡܶܬ݂ܩܪܶܐ
ܗ݈ܘܳܐ ܩܕ݂ܽܘܫ
ܩܽܘܕ݂ܫܶܐ܂</div>
<div type="v" n="4">ܘܺܐܝܬ݂
ܗ݈ܘܳܐ ܒ݁ܶܗ
ܒ݁ܶܝܬ݂
ܒ݁ܶܣܡܶܐ
ܕ݁ܕ݂ܰܗܒ݂ܳܐ
ܘܩܺܒ݂ܽܘܬ݂ܳܐ
ܕ݁ܕ݂ܺܝܰܬ݂ܺܩܺܐ
ܕ݁ܰܩܪܺܝܡܳܐ
ܟ݁ܽܠܳܗ
ܒ݁ܕ݂ܰܗܒ݂ܳܐ
ܘܺܐܝܬ݂ ܒ݁ܳܗ
ܩܶܣܛܳܐ
ܕ݁ܕ݂ܰܗܒ݂ܳܐ
ܗܳܝ ܕ݁ܺܐܝܬ݂
ܗ݈ܘܳܐ ܒ݁ܳܗ
ܡܰܢ݈ܢܳܐ
ܘܫܰܒ݂ܛܳܐ
ܕ݁ܰܐܗܪܽܘܢ ܗܰܘ
ܕ݁ܰܐܦ݂ܪܰܥ
ܘܠܽܘܚܶܐ
ܕ݁ܕ݂ܺܝܰܬ݂ܺܩܺܐ܂</div>
<div type="v" n="5">ܘܰܠܥܶܠ
ܡܶܢܳܗ
ܟ݁ܪܽܘܒ݂ܶܐ
ܕ݁ܫܽܘܒ݂ܚܳܐ
ܕ݁ܡܰܛܠܺܝܢ ܥܰܠ
ܚܽܘܣܳܝܳܐ ܠܳܐ
ܗ݈ܘܳܐ ܕ݁ܶܝܢ
ܙܰܒ݂ܢܳܐ ܗ݈ܘ
ܕ݁ܢܺܐܡܰܪ ܥܰܠ
ܚܕ݂ܳܐ ܚܕ݂ܳܐ
ܡܶܢ ܗܳܠܶܝܢ
ܕ݁ܗܳܟ݂ܰܢܳܐ
ܡܰܬ݂ܩܢܳܢ
ܗ݈ܘܰܝ܂</div>
<div type="v" n="6">ܘܰܠܡܰܫܟ݁ܢܳܐ
ܒ݁ܰܪܳܝܳܐ
ܒ݁ܟ݂ܽܠܙܒ݂ܰܢ
ܥܳܐܠܺܝܢ ܗ݈ܘܰܘ
ܟ݁ܽܘܡܪܶܐ
ܘܰܡܫܰܠܡܺܝܢ
ܗ݈ܘܰܘ
ܬ݁ܶܫܡܶܫܬ݁ܗܽܘܢ܂</div>
<div type="v" n="7">ܠܡܰܫܟ݁ܢܳܐ
ܕ݁ܶܝܢ
ܕ݁ܰܠܓ݂ܰܘ
ܡܶܢܶܗ ܚܕ݂ܳܐ
ܗ݈ܘ
ܒ݁ܫܰܢ݈ܬ݁ܳܐ
ܒ݁ܰܠܚܽܘܕ݂ܰܘܗ݈ܝ
ܥܳܐܶܠ ܗ݈ܘܳܐ
ܪܰܒ݁ܟ݁ܽܘܡ̈̈ܪܶܐ
ܒ݁ܰܕ݂ܡܳܐ ܗܰܘ
ܕ݁ܰܡܩܰܪܶܒ݂
ܗ݈ܘܳܐ ܚܠܳܦ݂
ܢܰܦ݂ܫܶܗ
ܘܰܚܠܳܦ݂
ܣܰܟ݂ܠܽܘܬ݂ܶܗ
ܕ݁ܥܰܡܳܐ܂</div>
<div type="v" n="8">ܒ݁ܗܳܕ݂ܶܐ
ܕ݁ܶܝܢ
ܡܰܘܕ݁ܥܳܐ
ܗ݈ܘܳܬ݂ ܪܽܘܚܳܐ
ܕ݁ܩܽܘܕ݂ܫܳܐ
ܕ݁ܠܳܐ
ܐܶܬ݂ܓ݁ܰܠܝܰܬ݂
ܥܕ݂ܰܟ݁ܺܝܠ
ܐܽܘܪܚܳܐ
ܕ݁ܩܰܕ݁ܺܝܫܶܐ
ܟ݁ܡܳܐ ܙܰܒ݂ܢܳܐ
ܕ݁ܺܐܝܬ݂ ܗ݈ܘܳܐ
ܩܝܳܡܳܐ
ܠܡܰܫܟ݁ܢܳܐ
ܩܰܕ݂ܡܳܝܳܐ܂</div>
<div type="v" n="9">ܘܺܐܝܬ݂ܰܘܗ݈ܝ
ܗ݈ܘܳܐ ܡܰܬ݂ܠܳܐ
ܗܳܢܳܐ
ܠܙܰܒ݂ܢܳܐ ܗܰܘ
ܕ݁ܒ݂ܶܗ
ܩܽܘܪܒ݁ܳܢܶܐ
ܘܕ݂ܶܒ݂ܚܶܐ
ܡܶܬ݂ܩܰܪܒ݂ܺܝܢ
ܗ݈ܘܰܘ ܐܰܝܠܶܝܢ
ܕ݁ܠܳܐ
ܡܶܫܟ݁ܚܺܝܢ
ܗ݈ܘܰܘ
ܠܡܶܓ݂ܡܰܪ
ܬ݁ܺܐܪܬ݁ܶܗ
ܕ݁ܡܰܢ
ܕ݁ܰܡܩܰܪܶܒ݂
ܠܗܽܘܢ܂</div>
<div type="v" n="10">ܐܶܠܳܐ
ܒ݁ܡܶܐܟ݂ܠܳܐ
ܘܰܒ݂ܡܰܫܬ݁ܝܳܐ
ܒ݁ܰܠܚܽܘܕ݂
ܘܰܒ݂ܡܰܥܡܽܘܕ݂ܝܳܬ݂ܳܐ
ܕ݁ܰܙܢܺܝܢ
ܙܢܺܝܢ
ܕ݁ܺܐܝܬ݂ܰܝܗܶܝܢ
ܦ݁ܽܘܩܳܕ݂ܶܐ
ܕ݁ܒ݂ܶܣܪܳܐ
ܕ݁ܣܺܝܡܺܝܢ
ܥܕ݂ܰܡܳܐ
ܠܙܰܒ݂ܢܳܐ
ܕ݁ܬ݂ܽܘܪܳܨܳܐ܂</div>
<div type="v" n="11">ܡܫܺܝܚܳܐ
ܕ݁ܶܝܢ
ܕ݁ܶܐܬ݂ܳܐ ܗܘܳܐ
ܪܰܒ݁ܟ݁ܽܘܡ̈̈ܪܶܐ
ܕ݁ܛܳܒ݂ܳܬ݂ܳܐ
ܕ݁ܰܣܥܰܪ ܘܥܰܠ
ܠܡܰܫܟ݁ܢܳܐ
ܪܰܒ݁ܳܐ
ܘܰܡܫܰܠܡܳܢܳܐ
ܕ݁ܠܳܐ ܥܒ݂ܺܝܕ݂
ܒ݁ܺܐܝܕ݂ܰܝܳܐ
ܘܠܳܐ ܗ݈ܘܳܐ
ܡܶܢ ܗܳܠܶܝܢ
ܒ݁ܶܪܝܳܬ݂ܳܐ܂</div>
<div type="v" n="12">ܘܠܳܐ ܥܰܠ
ܒ݁ܰܕ݂ܡܳܐ
ܕ݁ܨܺܦ݂ܪܳܝܶܐ
ܘܰܕ݂ܥܶܓ݂ܠܶܐ
ܐܶܠܳܐ
ܒ݁ܰܕ݂ܡܳܐ
ܕ݁ܢܰܦ݂ܫܶܗ ܥܰܠ
ܚܕ݂ܳܐ ܙܒ݂ܰܢ
ܠܒ݂ܶܝܬ݂
ܡܰܩܕ݁ܫܳܐ
ܘܶܐܫܟ݁ܰܚ
ܦ݁ܽܘܪܩܳܢܳܐ
ܕ݁ܰܠܥܳܠܰܡ܂</div>
<div type="v" n="13">ܐܶܢ ܓ݁ܶܝܪ
ܕ݁ܡܳܐ
ܕ݁ܨܺܦ݂ܪܳܝܶܐ
ܘܰܕ݂ܥܶܓ݂ܠܶܐ
ܘܩܶܛܡܳܐ
ܕ݁ܰܥܓ݂ܶܠܬ݁ܳܐ
ܡܶܬ݂ܪܣܶܣ
ܗ݈ܘܳܐ ܥܰܠ
ܐܰܝܠܶܝܢ
ܕ݁ܡܶܬ݁ܛܰܡܺܐܝܢ
ܗ݈ܘܰܘ
ܘܰܡܩܰܕ݁ܶܫ
ܠܗܽܘܢ
ܠܕ݂ܽܘܟ݁ܳܝܳܐ
ܕ݁ܒ݂ܶܣܪܗܽܘܢ܂</div>
<div type="v" n="14">ܟ݁ܡܳܐ
ܗܳܟ݂ܺܝܠ
ܝܰܬ݁ܺܝܪܳܐܝܺܬ݂
ܕ݁ܡܶܗ
ܕ݁ܰܡܫܺܝܚܳܐ
ܕ݁ܰܒ݂ܪܽܘܚܳܐ
ܕ݁ܰܠܥܳܠܰܡ
ܢܰܦ݂ܫܶܗ
ܩܰܪܶܒ݂ ܕ݁ܠܳܐ
ܡܽܘܡ ܠܰܐܠܳܗܳܐ
ܢܕ݂ܰܟ݁ܶܐ
ܬ݁ܺܐܪܬ݁ܰܢ ܡܶܢ
ܥܒ݂ܳܕ݂ܶܐ
ܡܺܝܬ݂ܶܐ
ܕ݁ܰܢܫܰܡܶܫ
ܠܰܐܠܳܗܳܐ
ܚܰܝܳܐ܂</div>
<div type="v" n="15">ܡܶܛܽܠ
ܗܳܢܳܐ ܗܽܘ
ܗܘܳܐ ܡܶܨܥܳܝܳܐ
ܕ݁ܕ݂ܺܝܰܬ݂ܺܩܺܐ
ܚܕ݂ܰܬ݂ܳܐ
ܕ݁ܰܒ݂ܡܰܘܬ݁ܶܗ
ܗܽܘ ܗܘܳܐ
ܦ݁ܽܘܪܩܳܢܳܐ
ܠܰܐܝܠܶܝܢ
ܕ݁ܰܥܒ݂ܰܪܘ ܥܰܠ
ܕ݁ܺܝܰܬ݂ܺܩܺܐ
ܩܰܕ݂ܡܳܝܬ݁ܳܐ
ܕ݁ܢܶܣܒ݂ܽܘܢ
ܡܽܘܠܟ݁ܳܢܳܐ
ܐܰܝܠܶܝܢ
ܕ݁ܶܐܬ݂ܩܪܺܝܘ
ܠܝܳܪܬ݁ܽܘܬ݂ܳܐ
ܕ݁ܰܠܥܳܠܰܡ܂</div>
<div type="v" n="16">ܐܰܝܟ݁ܳܐ
ܓ݁ܶܝܪ ܕ݁ܺܐܝܬ݂
ܕ݁ܺܝܰܬ݂ܺܩܺܐ
ܡܰܘܬ݁ܳܐ ܗ݈ܘ
ܡܚܰܘܝܳܐ ܕ݁ܗܰܘ
ܕ݁ܥܰܒ݂ܕ݁ܳܗ܂</div>
<div type="v" n="17">ܥܰܠ
ܡܺܝܬ݂ܳܐ ܕ݁ܶܝܢ
ܒ݁ܰܠܚܽܘܕ݂
ܡܶܫܬ݁ܰܪܪܳܐ
ܡܶܛܽܠ
ܕ݁ܰܟ݂ܡܳܐ
ܕ݁ܚܰܝ ܗܰܘ
ܕ݁ܥܰܒ݂ܕ݁ܳܗ
ܠܰܝܬ݁ ܒ݁ܳܗ
ܚܰܫܚܽܘ܂</div>
<div type="v" n="18">ܡܶܛܽܠ
ܗܳܢܳܐ ܐܳܦ݂ܠܳܐ
ܩܰܕ݂ܡܳܝܬ݁ܳܐ
ܕ݁ܠܳܐ ܕ݁ܡܳܐ
ܐܶܫܬ݁ܰܪܪܰܬ݂܂</div>
<div type="v" n="19">ܟ݁ܰܕ݂
ܐܶܬ݂ܦ݁ܩܶܕ݂
ܓ݁ܶܝܪ ܟ݁ܽܠܶܗ
ܦ݁ܽܘܩܕ݁ܳܢܳܐ
ܡܶܢ ܡܽܘܫܶܐ
ܠܥܰܡܳܐ ܟ݁ܽܠܶܗ
ܒ݁ܢܳܡܽܘܣܳܐ
ܢܣܰܒ݂ ܗ݈ܘܳܐ
ܡܽܘܫܶܐ ܕ݁ܡܳܐ
ܕ݁ܰܥܓ݂ܶܠܬ݁ܳܐ
ܘܡܰܝܳܐ
ܒ݁ܥܰܡܪܳܐ
ܕ݁ܰܙܚܽܘܪܺܝܬ݂ܳܐ
ܘܙܽܘܦ݁ܳܐ ܘܪܰܣ
ܥܰܠ ܣܶܦ݂ܪܶܐ
ܘܥܰܠ ܥܰܡܳܐ
ܟ݁ܽܠܶܗ܂</div>
<div type="v" n="20">ܘܶܐܡܰܪ
ܠܗܽܘܢ ܗܳܢܳܐ
ܗ݈ܘ ܕ݁ܡܳܐ
ܕ݁ܕ݂ܺܝܰܬ݂ܺܩܺܐ
ܗܳܝ
ܕ݁ܶܐܬ݂ܦ݁ܰܩܕ݁ܰܬ݂
ܠܟ݂ܽܘܢ ܡܶܢ
ܐܰܠܳܗܳܐ܂</div>
<div type="v" n="21">ܐܳܦ݂ ܥܰܠ
ܡܰܫܟ݁ܢܳܐ ܘܥܰܠ
ܟ݁ܽܠܗܽܘܢ
ܡܳܐܢܶܐ
ܕ݁ܬ݂ܶܫܡܶܫܬ݁ܳܐ
ܡܶܢܶܗ ܡܶܢ
ܕ݁ܡܳܐ ܪܰܣ܂</div>
<div type="v" n="22">ܡܶܛܽܠ
ܕ݁ܟ݂ܽܠܡܶܕ݁ܶܡ
ܒ݁ܰܕ݂ܡܳܐ ܗ݈ܘ
ܡܶܬ݁ܕ݁ܰܟ݁ܶܐ
ܒ݁ܢܳܡܽܘܣܳܐ
ܘܰܕ݂ܠܳܐ
ܫܽܘܦ݁ܳܥ ܕ݁ܡܳܐ
ܠܰܝܬ݁
ܫܽܘܒ݂ܩܳܢܳܐ܂</div>
<div type="v" n="23">ܐܰܢܰܢܩܺܐ
ܗ݈ܺܝ ܓ݁ܶܝܪ
ܕ݁ܗܳܠܶܝܢ
ܕ݁ܰܕ݂ܡܽܘܬ݂ܳܐ
ܐܶܢܶܝܢ
ܕ݁ܰܫܡܰܝܳܢܝܳܬ݂ܳܐ
ܒ݁ܗܳܠܶܝܢ
ܡܶܬ݁ܕ݁ܰܟ݁ܝܳܢ
ܗܳܠܶܝܢ ܕ݁ܶܝܢ
ܫܡܰܝܳܢܝܳܬ݂ܳܐ
ܒ݁ܕ݂ܶܒ݂ܚܶܐ
ܕ݁ܰܡܝܰܬ݁ܪܺܝܢ
ܡܶܢ ܗܳܠܶܝܢ܂</div>
<div type="v" n="24">ܠܳܐ ܗ݈ܘܳܐ
ܓ݁ܶܝܪ ܠܒ݂ܶܝܬ݂
ܡܰܩܕ݁ܫܳܐ
ܕ݁ܰܥܒ݂ܺܝܕ݂
ܒ݁ܺܐܝܕ݂ܰܝܳܐ
ܥܰܠ ܡܫܺܝܚܳܐ
ܕ݁ܺܐܝܬ݂ܰܘܗ݈ܝ
ܕ݁ܡܽܘܬ݂ܳܐ
ܕ݁ܗܰܘ
ܫܰܪܺܝܪܳܐ
ܐܶܠܳܐ ܠܶܗ
ܠܰܫܡܰܝܳܐ ܥܰܠ
ܕ݁ܢܶܬ݂ܚܙܶܐ
ܩܕ݂ܳܡ
ܦ݁ܰܪܨܽܘܦ݁ܶܗ
ܕ݁ܰܐܠܳܗܳܐ
ܚܠܳܦ݂ܰܝܢ܂</div>
<div type="v" n="25">ܐܳܦ݂ܠܳܐ
ܕ݁ܰܢܩܰܪܶܒ݂
ܢܰܦ݂ܫܶܗ
ܙܰܒ݂ܢܳܬ݂ܳܐ
ܣܰܓ݁ܺܝܳܐܬ݂ܳܐ
ܐܰܝܟ݂
ܕ݁ܥܳܒ݂ܶܕ݂
ܗ݈ܘܳܐ ܪܰܒ݁
ܟ݁ܽܘܡܪܶܐ
ܘܥܳܐܶܠ ܒ݁ܟ݂ܽܠ
ܫܢܳܐ ܠܒ݂ܶܝܬ݂
ܡܰܩܕ݁ܫܳܐ
ܒ݁ܰܕ݂ܡܳܐ
ܕ݁ܠܳܐ
ܕ݁ܺܝܠܶܗ܂</div>
<div type="v" n="26">ܘܶܐܢ ܠܳܐ
ܚܰܝܳܒ݂ ܗ݈ܘܳܐ
ܕ݁ܙܰܒ݂ܢܳܬ݂ܳܐ
ܣܰܓ݁ܺܝܳܐܬ݂ܳܐ
ܢܶܚܰܫ ܡܶܢ
ܫܽܘܪܳܝܶܗ
ܕ݁ܥܳܠܡܳܐ
ܗܳܫܳܐ ܕ݁ܶܝܢ
ܒ݁ܚܰܪܬ݂ܶܗ
ܕ݁ܥܳܠܡܳܐ
ܚܕ݂ܳܐ ܗ݈ܘ
ܙܒ݂ܰܢ ܩܰܪܶܒ݂
ܢܰܦ݂ܫܶܗ
ܒ݁ܰܕ݂ܒ݂ܺܝܚܽܘܬ݂ܶܗ
ܕ݁ܰܢܒ݂ܰܛܠܺܝܗ
ܠܰܚܛܺܝܬ݂ܳܐ܂</div>
<div type="v" n="27">ܘܰܐܝܟ݁ܰܢܳܐ
ܕ݁ܣܺܝܡ
ܠܰܒ݂ܢܰܝܢܳܫܳܐ
ܕ݁ܰܚܕ݂ܳܐ
ܙܒ݂ܰܢ
ܢܡܽܘܬ݂ܽܘܢ
ܘܡܶܢ ܒ݁ܳܬ݂ܰܪ
ܡܰܘܬ݁ܗܽܘܢ
ܕ݁ܺܝܢܳܐ܂</div>
<div type="v" n="28">ܗܳܟ݂ܰܢܳܐ
ܐܳܦ݂ ܡܫܺܝܚܳܐ
ܚܕ݂ܳܐ ܙܒ݂ܰܢ
ܐܶܬ݂ܩܰܪܰܒ݂
ܘܒ݂ܰܩܢܽܘܡܶܗ
ܕ݁ܒ݂ܰܚ ܚܛܳܗܶܐ
ܕ݁ܣܰܓ݁ܺܝܶܐܐ
ܕ݁ܬ݂ܰܪܬ݁ܶܝܢ
ܕ݁ܶܝܢ
ܙܰܒ݂ܢܺܝܢ
ܕ݁ܠܳܐ ܚܛܳܗܺܝܢ
ܡܶܬ݂ܚܙܶܐ
ܠܚܰܝܰܝܗܽܘܢ
ܕ݁ܰܐܝܠܶܝܢ
ܕ݁ܰܡܣܰܟ݁ܶܝܢ
ܠܶܗ܂</div>
</div>
<div type="ch" n="10">
<div type="title" n="title"> ܀ ܕܠܘܬ
ܥܒܪ̈ܝܐ ܝܝ </div>
<div type="v" n="1">ܢܳܡܽܘܣܳܐ
ܓ݁ܶܝܪ
ܛܶܠܳܢܺܝܬ݂ܳܐ
ܐܺܝܬ݂ ܗ݈ܘܳܐ
ܒ݁ܶܗ
ܕ݁ܛܳܒ݂ܳܬ݂ܳܐ
ܕ݁ܰܥܬ݂ܺܝܕ݂ܳܢ
ܠܳܐ ܗ݈ܘܳܐ
ܩܢܽܘܡܳܐ
ܕ݁ܺܝܠܗܶܝܢ
ܕ݁ܨܶܒ݂ܘܳܬ݂ܳܐ
ܡܶܛܽܠ ܗܳܢܳܐ
ܟ݁ܰܕ݂ ܒ݁ܟ݂ܽܠ
ܫܢܳܐ ܗܶܢܽܘܢ
ܟ݁ܰܕ݂ ܗܶܢܽܘܢ
ܕ݁ܶܒ݂ܚܶܐ
ܡܶܬ݂ܩܰܪܒ݂ܺܝܢ
ܗ݈ܘܰܘ ܠܳܐ
ܡܶܡܬ݂ܽܘܡ
ܐܶܫܟ݁ܰܚܘ
ܕ݁ܢܶܓ݂ܡܪܽܘܢ
ܠܰܐܝܠܶܝܢ
ܕ݁ܰܡܩܰܪܒ݂ܺܝܢ
ܠܗܽܘܢ܂</div>
<div type="v" n="2">ܐܶܠܽܘ
ܓ݁ܶܝܪ
ܓ݁ܳܡܪܺܝܢ
ܗ݈ܘܰܘ ܟ݁ܒ݂ܰܪ
ܕ݁ܶܝܢ
ܐܶܬ݁ܬ݁ܢܺܝܚܘ
ܡܶܢ
ܩܽܘܪܒ݁ܳܢܰܝܗܽܘܢ
ܡܶܛܽܠ ܕ݁ܠܳܐ
ܡܶܟ݁ܺܝܠ
ܛܳܪܝܳܐ ܗ݈ܘܳܬ݂
ܠܗܽܘܢ
ܬ݁ܺܐܪܬ݁ܗܽܘܢ
ܒ݁ܰܚܛܳܗܶܐ
ܠܰܐܝܠܶܝܢ
ܕ݁ܰܚܕ݂ܳܐ
ܙܒ݂ܰܢ
ܐܶܬ݁ܕ݁ܰܟ݁ܺܝܘ
ܠܗܽܘܢ܂</div>
<div type="v" n="3">ܐܶܠܳܐ
ܒ݁ܗܽܘܢ
ܒ݁ܕ݂ܶܒ݂ܚܶܐ
ܡܰܕ݂ܟ݁ܪܺܝܢ
ܚܛܳܗܰܝܗܽܘܢ
ܒ݁ܟ݂ܽܠ ܫܢܳܐ܂</div>
<div type="v" n="4">ܠܳܐ ܓ݁ܶܝܪ
ܡܶܫܟ݁ܰܚ ܕ݁ܡܳܐ
ܕ݁ܬ݂ܰܘܪܶܐ
ܘܰܕ݂ܨܺܦ݂ܪܳܝܶܐ
ܠܰܡܕ݂ܰܟ݁ܳܝܽܘ
ܚܛܳܗܶܐ܂</div>
<div type="v" n="5">ܡܶܛܽܠ
ܗܳܢܳܐ ܟ݁ܰܕ݂
ܥܳܐܶܠ ܠܥܳܠܡܳܐ
ܐܶܡܰܪ
ܒ݁ܕ݂ܶܒ݂ܚܶܐ
ܘܩܽܘܪܒ݁ܳܢܶܐ
ܠܳܐ ܨܒ݂ܰܝܬ݁
ܦ݁ܰܓ݂ܪܳܐ
ܕ݁ܶܝܢ
ܐܰܠܒ݁ܶܫܬ݁ܳܢܝ܂</div>
<div type="v" n="6">ܘܝܰܩܕ݁ܶܐ
ܫܰܠܡܶܐ
ܕ݁ܰܚܠܳܦ݂
ܚܛܳܗܶܐ ܠܳܐ
ܫܶܐܠܬ݁܂</div>
<div type="v" n="7">ܗܳܝܕ݁ܶܝܢ
ܐܶܡܪܶܬ݂ ܕ݁ܗܳܐ
ܐܶܢܳܐ ܐܳܬ݂ܶܐ
ܐ݈ܢܳܐ
ܕ݁ܰܒ݂ܪܺܝܫ
ܟ݁ܬ݂ܳܒ݂ܶܐ
ܟ݁ܬ݂ܺܝܒ݂ ܥܠܰܝ
ܕ݁ܶܐܥܒ݁ܶܕ݂
ܨܶܒ݂ܝܳܢܳܟ݂
ܐܰܠܳܗܳܐ܂</div>
<div type="v" n="8">ܡܶܢ ܠܥܶܠ
ܐܶܡܰܪ
ܕ݁ܕ݂ܶܒ݂ܚܶܐ
ܘܩܽܘܪܒ݁ܳܢܶܐ
ܘܝܰܩܕ݁ܶܐ
ܫܰܠܡܶܐ
ܕ݁ܰܚܠܳܦ݂
ܚܛܳܗܶܐ ܠܳܐ
ܨܒ݂ܰܝܬ݁
ܗܳܢܽܘܢ
ܕ݁ܡܶܬ݂ܩܰܪܒ݂ܺܝܢ
ܗ݈ܘܰܘ
ܒ݁ܢܳܡܽܘܣܳܐ܂</div>
<div type="v" n="9">ܘܒ݂ܳܬ݂ܪܶܗ
ܐܶܡܰܪ ܕ݁ܗܳܐ
ܐܳܬ݂ܶܐ ܐ݈ܢܳܐ
ܕ݁ܶܐܥܒ݁ܶܕ݂
ܨܶܒ݂ܝܳܢܳܟ݂
ܐܰܠܳܗܳܐ
ܒ݁ܗܳܕ݂ܶܐ
ܒ݁ܰܛܶܠ
ܠܩܰܕ݂ܡܳܝܬ݁ܳܐ
ܕ݁ܰܢܩܺܝܡ
ܠܰܕ݁ܬ݂ܰܪܬ݁ܶܝܢ܂</div>
<div type="v" n="10">ܒ݁ܗܳܢܳܐ
ܓ݁ܶܝܪ
ܨܶܒ݂ܝܳܢܶܗ
ܐܶܬ݂ܩܰܕ݁ܰܫܢ
ܒ݁ܩܽܘܪܒ݁ܳܢܳܐ
ܕ݁ܦ݂ܰܓ݂ܪܶܗ
ܕ݁ܝܶܫܽܘܥ
ܡܫܺܝܚܳܐ
ܕ݁ܰܚܕ݂ܳܐ
ܙܒ݂ܰܢ܂</div>
<div type="v" n="11">ܟ݁ܽܠ ܪܰܒ݁
ܟ݁ܽܘܡܪܶܐ
ܓ݁ܶܝܪ ܕ݁ܩܳܐܶܡ
ܗ݈ܘܳܐ
ܘܰܡܫܰܡܶܫ
ܟ݁ܽܠܝܽܘܡ
ܗܶܢܽܘܢ
ܒ݁ܗܶܢܽܘܢ
ܕ݁ܶܒ݂ܚܶܐ
ܡܩܰܪܶܒ݂ ܗ݈ܘܳܐ
ܐܰܝܠܶܝܢ ܕ݁ܡܶܢ
ܡܬ݂ܽܘܡ ܠܳܐ
ܡܶܫܟ݁ܚܺܝܢ
ܗ݈ܘܰܘ
ܠܰܡܕ݂ܰܟ݁ܳܝܽܘ
ܚܛܳܗܶܐ܂</div>
<div type="v" n="12">ܗܳܢܳܐ
ܕ݁ܶܝܢ ܚܰܕ݂
ܕ݁ܶܒ݂ܚܳܐ
ܩܰܪܶܒ݂ ܚܠܳܦ݂
ܚܛܳܗܶܐ
ܘܺܝܬ݂ܶܒ݂ ܥܰܠ
ܝܰܡܺܝܢܳܐ
ܕ݁ܰܐܠܳܗܳܐ
ܠܥܳܠܰܡ܂</div>
<div type="v" n="13">ܘܰܡܩܰܘܶܐ
ܡܶܟ݁ܺܝܠ
ܥܕ݂ܰܡܳܐ
ܕ݁ܢܶܬ݁ܬ݁ܣܺܝܡܽܘܢ
ܒ݁ܥܶܠܕ݁ܒ݂ܳܒ݂ܰܘܗ݈ܝ
ܟ݁ܽܘܒ݂ܫܳܐ
ܬ݁ܚܶܝܬ݂
ܪܶܓ݂ܠܰܘܗ݈ܝ܂</div>
<div type="v" n="14">ܒ݁ܚܰܕ݂
ܓ݁ܶܝܪ
ܩܽܘܪܒ݁ܳܢܳܐ
ܓ݁ܡܰܪ
ܠܰܐܝܠܶܝܢ
ܕ݁ܡܶܬ݂ܩܰܕ݁ܫܺܝܢ
ܒ݁ܶܗ ܠܥܳܠܰܡ܂</div>
<div type="v" n="15">ܣܳܗܕ݁ܳܐ
ܠܰܢ ܕ݁ܶܝܢ
ܐܳܦ݂ ܪܽܘܚܳܐ
ܕ݁ܩܽܘܕ݂ܫܳܐ
ܕ݁ܶܐܡܪܰܬ݂܂</div>
<div type="v" n="16">ܗܳܕ݂ܶܐ
ܗ݈ܝ
ܕ݁ܺܝܰܬ݂ܺܩܺܐ
ܕ݁ܶܐܬ݁ܶܠ
ܠܗܽܘܢ ܡܶܢ
ܒ݁ܳܬ݂ܰܪ
ܝܰܘܡܳܬ݂ܳܐ
ܗܳܢܽܘܢ ܐܳܡܰܪ
ܡܳܪܝܳܐ
ܐܶܬ݁ܠܺܝܘܗ݈ܝ
ܠܢܳܡܽܘܣܝ
ܒ݁ܡܰܕ݁ܥܰܝܗܽܘܢ
ܘܥܰܠ
ܠܶܒ݁ܰܘܳܬ݂ܗܽܘܢ
ܐܶܟ݂ܬ݁ܒ݂ܺܝܘܗ݈ܝ܂</div>
<div type="v" n="17">ܘܥܰܘܠܗܽܘܢ
ܘܰܚܛܳܗܰܝܗܽܘܢ
ܠܳܐ
ܐܶܬ݁ܕ݁ܟ݂ܰܪ
ܠܗܽܘܢ܂</div>
<div type="v" n="18">ܐܰܝܟ݁ܳܐ
ܕ݁ܶܝܢ ܕ݁ܺܐܝܬ݂
ܫܽܘܒ݂ܩܳܢܳܐ
ܕ݁ܰܚܛܳܗܶܐ ܠܳܐ
ܡܶܬ݂ܒ݁ܥܶܐ
ܩܽܘܪܒ݁ܳܢܳܐ
ܕ݁ܰܚܠܳܦ݂
ܚܛܳܗܶܐ܂</div>
<div type="v" n="19">ܐܺܝܬ݂ ܠܰܢ
ܗܳܟ݂ܺܝܠ ܐܰܚܰܝ
ܓ݁ܰܠܝܽܘܬ݂
ܐܰܦ݁ܶܐ
ܒ݁ܡܰܥܠܳܢܳܐ
ܕ݁ܒ݂ܶܝܬ݂
ܩܽܘܕ݂ܫܳܐ
ܒ݁ܰܕ݂ܡܶܗ
ܕ݁ܝܶܫܽܘܥ܂</div>
<div type="v" n="20">ܘܽܐܘܪܚܳܐ
ܕ݁ܚܰܝܶܐ
ܕ݁ܚܰܕ݁ܶܬ݂ ܠܰܢ
ܗܳܫܳܐ
ܒ݁ܰܐܦ݁ܰܝ
ܬ݁ܰܪܥܳܐ
ܕ݁ܺܐܝܬ݂ܰܘܗ݈ܝ
ܒ݁ܶܣܪܶܗ܂</div>
<div type="v" n="21">ܘܺܐܝܬ݂
ܠܰܢ ܟ݁ܽܘܡܪܳܐ
ܪܰܒ݁ܳܐ ܥܰܠ
ܒ݁ܰܝܬ݁ܶܗ
ܕ݁ܰܐܠܳܗܳܐ܂</div>
<div type="v" n="22">ܢܶܩܪܽܘܒ݂
ܗܳܟ݂ܺܝܠ
ܒ݁ܠܶܒ݁ܳܐ
ܫܰܪܺܝܪܳܐ
ܘܰܒ݂ܬ݂ܽܘܟ݂ܠܳܢܳܐ
ܕ݁ܗܰܝܡܳܢܽܘܬ݂ܳܐ
ܟ݁ܰܕ݂
ܪܣܺܝܣܺܝܢ
ܠܶܒ݁ܰܘܳܬ݂ܰܢ
ܘܰܕ݂ܟ݂ܶܝܢ ܡܶܢ
ܬ݁ܺܐܪܬ݁ܳܐ
ܒ݁ܺܝܫܬ݁ܳܐ
ܘܡܰܣܚܰܝ
ܦ݁ܰܓ݂ܪܰܢ
ܒ݁ܡܰܝܳܐ
ܕ݁ܟ݂ܰܝܳܐ܂</div>
<div type="v" n="23">ܘܰܢܚܰܡܣܶܢ
ܒ݁ܬ݂ܰܘܕ݁ܺܝܬ݂ܳܐ
ܕ݁ܣܰܒ݂ܪܰܢ
ܘܠܳܐ ܢܶܨܛܠܶܐ
ܡܗܰܝܡܰܢ ܗ݈ܽܘ
ܓ݁ܶܝܪ ܡܰܢ
ܕ݁ܰܡܠܰܟ݂
ܠܰܢ܂</div>
<div type="v" n="24">ܘܰܢܚܽܘܪ
ܚܰܕ݂ ܒ݁ܚܰܕ݂
ܒ݁ܓ݂ܽܘܪܳܓ݂ܳܐ
ܕ݁ܚܽܘܒ݁ܳܐ
ܘܕ݂ܰܥܒ݂ܳܕ݂ܶܐ
ܛܳܒ݂ܶܐ܂</div>
<div type="v" n="25">ܘܠܳܐ
ܢܶܗܘܶܐ
ܫܳܒ݂ܩܺܝܢ
ܟ݁ܢܽܘܫܝܰܢ
ܐܰܝܟ݂ ܕ݁ܺܐܝܬ݂
ܥܝܳܕ݂ܳܐ
ܠܐ݈ܢܳܫ ܐ݈ܢܳܫ
ܐܶܠܳܐ ܒ݁ܥܰܘ
ܚܰܕ݂ ܡܶܢ ܚܰܕ݂
ܝܰܬ݁ܺܝܪܳܐܝܺܬ݂
ܟ݁ܡܳܐ
ܕ݁ܚܳܙܶܝܬ݁ܽܘܢ
ܕ݁ܰܩܪܶܒ݂
ܝܰܘܡܳܐ ܗܰܘ܂</div>
<div type="v" n="26">ܐܶܢ ܓ݁ܶܝܪ
ܒ݁ܨܶܒ݂ܝܳܢܶܗ
ܢܶܚܛܶܐ ܐ݈ܢܳܫ
ܡܶܢ ܒ݁ܳܬ݂ܰܪ
ܕ݁ܩܰܒ݁ܶܠ
ܝܺܕ݂ܰܥܬ݂ܳܐ
ܕ݁ܰܫܪܳܪܳܐ
ܠܰܝܬ݁ ܡܶܟ݁ܺܝܠ
ܕ݁ܶܒ݂ܚܬ݂ܳܐ
ܕ݁ܬ݂ܶܬ݂ܩܰܪܰܒ݂
ܚܠܳܦ݂
ܚܛܳܗܶܐ܂</div>
<div type="v" n="27">ܐܶܠܳܐ
ܥܬ݂ܺܝܕ݂ ܗ݈ܽܘ
ܕ݁ܺܝܢܳܐ
ܕ݁ܚܺܝܠܳܐ
ܘܰܛܢܳܢܳܐ
ܕ݁ܢܽܘܪܳܐ
ܕ݁ܳܐܟ݂ܶܠ
ܠܰܒ݂ܥܶܠܕ݁ܒ݂ܳܒ݂ܶܐ܂</div>
<div type="v" n="28">ܐܶܢ ܓ݁ܶܝܪ
ܐܰܝܢܳܐ
ܕ݁ܰܥܒ݂ܰܪ ܥܰܠ
ܢܳܡܽܘܣܳܐ
ܕ݁ܡܽܘܫܶܐ ܥܰܠ
ܦ݁ܽܘܡ ܬ݁ܪܶܝܢ
ܘܰܬ݂ܠܳܬ݂ܳܐ
ܣܳܗܕ݁ܺܝܢ
ܕ݁ܠܳܐ ܪܰܚܡܺܝܢ
ܡܳܐܶܬ݂܂</div>
<div type="v" n="29">ܟ݁ܡܳܐ
ܣܳܒ݂ܪܺܝܢ
ܐܢ݈ܬ݁ܽܘܢ
ܝܰܬ݁ܺܝܪܳܐܝܺܬ݂
ܡܣܳܡ ܒ݁ܪܺܫܳܐ
ܢܩܰܒ݁ܶܠ
ܐܰܝܢܳܐ
ܕ݁ܕ݂ܳܫܶܗ
ܠܰܒ݂ܪܶܗ
ܕ݁ܰܐܠܳܗܳܐ
ܘܰܚܫܰܒ݂ ܕ݁ܡܳܐ
ܕ݁ܕ݂ܺܝܰܬ݂ܺܩܺܐ
ܕ݁ܺܝܠܶܗ ܐܰܝܟ݂
ܕ݁ܟ݂ܽܠܢܳܫ
ܕ݁ܒ݂ܳܗ
ܐܶܬ݂ܩܰܕ݁ܰܫ
ܘܨܰܥܰܪ
ܠܪܽܘܚܳܐ
ܕ݁ܛܰܝܒ݁ܽܘܬ݂ܳܐ܂</div>
<div type="v" n="30">ܝܳܕ݂ܥܺܝܢܰܢ
ܠܗܰܘ ܕ݁ܶܐܡܰܪ
ܕ݁ܕ݂ܺܝܠܝ ܗ݈ܺܝ
ܬ݁ܒ݂ܰܥܬ݂ܳܐ
ܘܶܐܢܳܐ
ܐܶܦ݂ܪܽܘܥ
ܘܬ݂ܽܘܒ݂
ܕ݁ܰܢܕ݂ܽܘܢ
ܡܳܪܝܳܐ
ܠܥܰܡܶܗ܂</div>
<div type="v" n="31">ܕ݁ܶܚܠܬ݂ܳܐ
ܗ݈ܝ ܪܰܒ݁ܬ݂ܳܐ
ܠܡܶܦ݁ܰܠ
ܒ݁ܺܐܝܕ݂ܰܘܗ݈ܝ
ܕ݁ܰܐܠܳܗܳܐ
ܚܰܝܳܐ܂</div>
<div type="v" n="32">ܐܶܬ݁ܕ݁ܰܟ݂݈ܪܘ
ܗܳܟ݂ܺܝܠ
ܠܝܰܘܡܳܬ݂ܳܐ
ܩܰܕ݂ܡܳܝܶܐ
ܗܳܢܽܘܢ
ܕ݁ܰܒ݂ܗܽܘܢ
ܩܰܒ݁ܶܠܬ݁ܽܘܢ
ܡܰܥܡܽܘܕ݂ܺܝܬ݂ܳܐ
ܘܰܐܓ݂ܽܘܢܳܐ
ܪܰܒ݁ܳܐ
ܣܰܝܒ݁ܰܪܬ݁ܽܘܢ
ܕ݁ܚܰܫܶܐ
ܒ݁ܚܶܣܕ݁ܳܐ
ܘܒ݂ܽܐܘܠܨܳܢܶܐ܂</div>
<div type="v" n="33">ܘܕ݂ܰܗܘܰܝܬ݁ܽܘܢ
ܚܶܙܘܳܢܶܐ
ܘܳܐܦ݂
ܐܶܫܬ݁ܰܘܬ݁ܰܦ݂ܬ݁ܽܘܢ
ܠܐ݈ܢܳܫܳܐ
ܕ݁ܗܳܠܶܝܢ
ܣܰܝܒ݁ܰܪܘ܂</div>
<div type="v" n="34">ܘܟ݂ܶܐܒ݂
ܠܟ݂ܽܘܢ ܥܰܠ
ܐܰܝܠܶܝܢ
ܕ݁ܰܐܣܺܝܪܺܝܢ
ܘܰܚܛܽܘܦ݂ܝܳܐ
ܕ݁ܢܶܟ݂ܣܰܝܟ݁ܽܘܢ
ܒ݁ܚܰܕ݂ܽܘܬ݂ܳܐ
ܣܰܝܒ݁ܰܪܬ݁ܽܘܢ
ܡܶܛܽܠ
ܕ݁ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܺܐܝܬ݂
ܠܟ݂ܽܘܢ
ܩܶܢܝܳܢܳܐ
ܒ݁ܰܫܡܰܝܳܐ
ܕ݁ܰܡܝܰܬ݁ܰܪ
ܗ݈ܽܘ ܘܠܳܐ
ܥܳܒ݂ܰܪ܂</div>
<div type="v" n="35">ܠܳܐ
ܗܳܟ݂ܺܝܠ
ܬ݁ܰܘܒ݁ܕ݂ܽܘܢ
ܓ݁ܰܠܝܽܘܬ݂
ܐܰܦ݁ܶܐ
ܕ݁ܺܐܝܬ݂
ܠܟ݂ܽܘܢ
ܕ݁ܰܥܬ݂ܺܝܕ݂
ܠܳܗ ܐܰܓ݂ܪܳܐ
ܣܰܓ݁ܺܝܳܐܐ܂</div>
<div type="v" n="36">ܡܣܰܝܒ݁ܪܳܢܽܘܬ݂ܳܐ
ܗ݈ܘ ܓ݁ܶܝܪ
ܡܶܬ݂ܒ݁ܰܥܝܳܐ
ܠܟ݂ܽܘܢ
ܕ݁ܬ݂ܶܥܒ݁ܕ݂ܽܘܢ
ܨܶܒ݂ܝܳܢܳܐ
ܕ݁ܰܐܠܳܗܳܐ
ܘܬ݂ܶܣܒ݂ܽܘܢ
ܡܽܘܠܟ݁ܳܢܳܐ܂</div>
<div type="v" n="37">ܡܶܛܽܠ
ܕ݁ܩܰܠܺܝܠ ܗܽܘ
ܙܰܒ݂ܢܳܐ ܘܛܳܒ݂
ܙܥܽܘܪ
ܕ݁ܢܺܐܬ݂ܶܐ ܗܰܘ
ܕ݁ܳܐܬ݂ܶܐ ܘܠܳܐ
ܢܰܘܚܰܪ܂</div>
<div type="v" n="38">ܟ݁ܺܐܢܳܐ
ܕ݁ܶܝܢ ܡܶܢ
ܗܰܝܡܳܢܽܘܬ݂ܳܐ
ܕ݁ܺܝܠܝ ܢܺܚܶܐ
ܘܶܐܢ
ܡܶܬ݂ܩܰܛܥܳܐ
ܠܶܗ ܠܳܐ
ܨܳܒ݂ܝܳܐ ܒ݁ܶܗ
ܢܰܦ݂ܫܝ܂</div>
<div type="v" n="39">ܚܢܰܢ
ܕ݁ܶܝܢ ܠܳܐ
ܗܘܰܝܢ
ܕ݁ܩܽܘܛܳܥܳܐ
ܕ݁ܡܰܘܒ݁ܠܳܐ
ܠܰܐܒ݂ܕ݂ܳܢܳܐ
ܐܶܠܳܐ
ܕ݁ܗܰܝܡܳܢܽܘܬ݂ܳܐ
ܕ݁ܡܰܩܢܝܳܐ ܠܰܢ
ܢܰܦ݂ܫܰܢ܂</div>
</div>
<div type="ch" n="11">
<div type="title" n="title"> ܀ ܕܠܘܬ
ܥܒܪ̈ܝܐ ܝܐܐ </div>
<div type="v" n="1">ܐܺܝܬ݂ܶܝܗ
ܕ݁ܶܝܢ
ܗܰܝܡܳܢܽܘܬ݂ܳܐ
ܦ݁ܝܳܣܳܐ ܥܰܠ
ܐܰܝܠܶܝܢ
ܕ݁ܺܐܝܬ݂ܰܝܗܶܝܢ
ܒ݁ܣܰܒ݂ܪܳܐ
ܐܰܝܟ݂ ܗܰܘ
ܕ݁ܰܗܘܰܝ ܠܗܶܝܢ
ܒ݁ܣܽܘܥܪܳܢܳܐ
ܘܓ݂ܶܠܝܳܢܳܐ
ܕ݁ܰܐܝܠܶܝܢ
ܕ݁ܠܳܐ
ܡܶܬ݂ܚܰܙܝܳܢ܂</div>
<div type="v" n="2">ܘܰܒ݂ܗܳܕ݂ܶܐ
ܗܘܳܬ݂
ܣܳܗܕ݁ܽܘܬ݂ܳܐ
ܥܰܠ
ܩܰܫܺܝܫܶܐ܂</div>
<div type="v" n="3">ܒ݁ܗܰܝܡܳܢܽܘܬ݂ܳܐ
ܓ݁ܶܝܪ
ܡܶܣܬ݁ܰܟ݁ܠܺܝܢܰܢ
ܕ݁ܶܐܬ݁ܬ݁ܰܩܰܢܘ
ܥܳܠܡܶܐ
ܒ݁ܡܶܠܬ݂ܳܐ
ܕ݁ܰܐܠܳܗܳܐ
ܘܗܳܠܶܝܢ
ܕ݁ܡܶܬ݂ܚܰܙܝܳܢ
ܗ݈ܘܰܝ ܡܶܢ
ܐܰܝܠܶܝܢ ܕ݁ܠܳܐ
ܡܶܬ݂ܚܰܙܝܳܢ܂</div>
<div type="v" n="4">ܒ݁ܗܰܝܡܳܢܽܘܬ݂ܳܐ
ܩܰܪܶܒ݂
ܗܳܒ݂ܶܝܠ
ܕ݁ܶܒ݂ܚܬ݂ܳܐ
ܕ݁ܰܡܝܰܬ݁ܪܳܐ
ܛܳܒ݂ ܡܶܢ
ܕ݁ܩܳܐܝܶܢ
ܠܰܐܠܳܗܳܐ
ܘܡܶܛܽܠܳܬ݂ܳܗ
ܗܘܳܬ݂ ܥܠܰܘܗ݈ܝ
ܣܳܗܕ݁ܽܘܬ݂ܳܐ
ܕ݁ܟ݂ܺܐܢܳܐ ܗ݈ܘ
ܘܰܣܗܶܕ݂ ܥܰܠ
ܩܽܘܪܒ݁ܳܢܶܗ
ܐܰܠܳܗܳܐ
ܘܡܶܛܽܠܳܬ݂ܶܗ
ܐܳܦ݂ ܟ݁ܰܕ݂
ܡܰܝܺܝܬ݂
ܡܡܰܠܶܠ܂</div>
<div type="v" n="5">ܒ݁ܗܰܝܡܳܢܽܘܬ݂ܳܐ
ܐܶܫܬ݁ܰܢܺܝ
ܚܢܽܘܟ݂
ܘܡܰܘܬ݁ܳܐ ܠܳܐ
ܛܥܶܡ ܘܠܳܐ
ܐܶܫܬ݁ܟ݂ܰܚ
ܡܶܛܽܠ
ܕ݁ܫܰܢܝܶܗ
ܐܰܠܳܗܳܐ ܡܶܢ
ܩܕ݂ܳܡ
ܕ݁ܰܢܫܰܢܶܝܘܗ݈ܝ
ܓ݁ܶܝܪ ܗܘܳܬ݂
ܥܠܰܘܗ݈ܝ
ܣܳܗܕ݁ܽܘܬ݂ܳܐ
ܕ݁ܰܫܦ݂ܰܪ
ܠܰܐܠܳܗܳܐ܂</div>
<div type="v" n="6">ܕ݁ܠܳܐ
ܗܰܝܡܳܢܽܘܬ݂ܳܐ
ܕ݁ܶܝܢ ܠܳܐ
ܐ݈ܢܳܫ ܡܶܫܟ݁ܰܚ
ܕ݁ܢܶܫܦ݁ܰܪ
ܠܰܐܠܳܗܳܐ
ܚܰܝܳܒ݂ ܗ݈ܽܘ
ܓ݁ܶܝܪ ܡܰܢ
ܕ݁ܡܶܬ݂ܩܰܪܰܒ݂
ܠܘܳܬ݂ ܐܰܠܳܗܳܐ
ܕ݁ܰܢܗܰܝܡܶܢ
ܕ݁ܺܐܝܬ݂ܰܘܗ݈ܝ
ܘܠܰܐܝܠܶܝܢ
ܕ݁ܒ݂ܳܥܶܝܢ ܠܶܗ
ܗܳܘܶܐ
ܦ݁ܳܪܽܘܥܳܐ܂</div>
<div type="v" n="7">ܒ݁ܗܰܝܡܳܢܽܘܬ݂ܳܐ
ܢܽܘܚ ܟ݁ܰܕ݂
ܐܶܬ݂ܡܰܠܰܠ
ܥܰܡܶܗ ܥܰܠ
ܐܰܝܠܶܝܢ ܕ݁ܠܳܐ
ܡܶܬ݂ܚܰܙܝܳܢ
ܗ݈ܘܰܝ ܕ݁ܚܶܠ
ܘܰܥܒ݂ܰܕ݂ ܠܶܗ
ܩܺܒ݂ܽܘܬ݂ܳܐ
ܠܚܰܝܶܐ
ܕ݁ܰܒ݂ܢܰܝ
ܒ݁ܰܝܬ݁ܶܗ
ܕ݁ܒ݂ܳܗ
ܚܰܝܒ݂ܶܗ
ܠܥܳܠܡܳܐ
ܘܰܗܘܳܐ
ܝܳܪܬ݁ܳܐ
ܕ݁ܟ݂ܺܐܢܽܘܬ݂ܳܐ
ܕ݁ܰܒ݂ܗܰܝܡܳܢܽܘܬ݂ܳܐ܂</div>
<div type="v" n="8">ܒ݁ܗܰܝܡܳܢܽܘܬ݂ܳܐ
ܐܰܒ݂ܪܳܗܳܡ
ܟ݁ܰܕ݂
ܐܶܬ݂ܩܪܺܝ
ܐܶܫܬ݁ܡܰܥ
ܕ݁ܢܶܦ݁ܽܘܩ
ܠܰܐܬ݂ܪܳܐ ܗܰܘ
ܕ݁ܰܥܬ݂ܺܝܕ݂
ܗ݈ܘܳܐ
ܕ݁ܢܶܣܰܒ݂
ܠܝܳܪܬ݁ܽܘܬ݂ܳܐ
ܘܰܢܦ݂ܰܩ ܟ݁ܰܕ݂
ܠܳܐ ܝܳܕ݂ܰܥ
ܗ݈ܘܳܐ
ܠܰܐܝܟ݁ܳܐ
ܐܳܙܶܠ܂</div>
<div type="v" n="9">ܒ݁ܗܰܝܡܳܢܽܘܬ݂ܳܐ
ܗܘܳܐ
ܬ݁ܰܘܬ݁ܳܒ݂ܳܐ
ܒ݁ܰܐܪܥܳܐ ܗܳܝ
ܕ݁ܶܐܬ݂ܡܰܠܟ݁ܰܬ݂
ܠܶܗ ܐܰܝܟ݂
ܕ݁ܰܒ݂ܢܽܘܟ݂ܪܳܝܬ݁ܳܐ
ܘܰܒ݂ܡܰܫܟ݁ܢܶܐ
ܥܡܰܪ ܥܰܡ
ܐܺܝܣܚܳܩ
ܘܝܰܥܩܽܘܒ݂
ܒ݁ܢܰܝ
ܝܳܪܬ݁ܽܘܬ݂ܳܐ
ܕ݁ܺܝܠܶܗ
ܕ݁ܡܽܘܠܟ݁ܳܢܳܐ܂</div>
<div type="v" n="10">ܡܣܰܟ݁ܶܐ
ܗ݈ܘܳܐ ܓ݁ܶܝܪ
ܠܰܡܕ݂ܺܝܢ݈ܬ݁ܳܐ
ܕ݁ܫܶܬ݂ܶܐܣܬ݂ܳܐ
ܐܺܝܬ݂ ܠܳܗ
ܕ݁ܽܐܘܡܳܢܳܗ
ܘܥܳܒ݂ܽܘܕ݂ܳܗ
ܐܰܠܳܗܳܐ ܗ݈ܘ܂</div>
<div type="v" n="11">ܒ݁ܗܰܝܡܳܢܽܘܬ݂ܳܐ
ܐܳܦ݂ ܣܰܪܳܐ
ܕ݁ܰܥܩܰܪܬ݂ܳܐ
ܗ݈ܘܳܬ݂
ܢܶܣܒ݁ܰܬ݂
ܚܰܝܠܳܐ
ܕ݁ܰܬ݂ܩܰܒ݁ܶܠ
ܙܰܪܥܳܐ
ܘܰܕ݂ܠܳܐ
ܒ݁ܙܰܒ݂ܢܳܐ
ܕ݁ܰܫܢܶܝܗ
ܝܶܠܕ݁ܰܬ݂ ܥܰܠ
ܕ݁ܰܐܫܪܰܬ݂
ܕ݁ܰܡܗܰܝܡܰܢ
ܗ݈ܽܘ ܗܰܘ
ܕ݁ܰܡܠܰܟ݂
ܠܳܗ܂</div>
<div type="v" n="12">ܡܶܛܽܠ
ܗܳܢܳܐ ܡܶܢ
ܚܰܕ݂ ܕ݁ܰܒ݂ܛܶܠ
ܒ݁ܣܰܝܒ݁ܽܘܬ݂ܳܐ
ܐܶܬ݂ܺܝܠܶܕ݂ܘ
ܣܰܓ݁ܺܝܶܐܐ
ܐܰܝܟ݂
ܟ݁ܰܘܟ݁ܒ݂ܶܐ
ܕ݁ܒ݂ܰܫܡܰܝܳܐ
ܘܰܐܝܟ݂ ܚܳܠܳܐ
ܕ݁ܥܰܠ
ܣܶܦ݂ܬ݂ܶܗ
ܕ݁ܝܰܡܳܐ
ܕ݁ܡܶܢܝܳܢ
ܠܰܝܬ݁ ܠܶܗ܂</div>
<div type="v" n="13">ܒ݁ܗܰܝܡܳܢܽܘܬ݂ܳܐ
ܡܺܝܬ݂ܘ ܗܳܠܶܝܢ
ܟ݁ܽܠܗܽܘܢ ܘܠܳܐ
ܢܣܰܒ݂ܘ
ܡܽܘܠܟ݁ܳܢܗܽܘܢ
ܐܶܠܳܐ ܡܶܢ
ܪܽܘܚܩܳܐ
ܚܙܰܐܘܽܗ݈ܝ
ܘܰܚܕ݂ܺܝܘ ܒ݁ܶܗ
ܘܰܐܘܕ݁ܺܝܘ
ܕ݁ܰܐܟ݂ܣܢܳܝܶܐ
ܐܶܢܽܘܢ
ܘܬ݂ܰܘܬ݁ܳܒ݂ܶܐ
ܒ݁ܰܐܪܥܳܐ܂</div>
<div type="v" n="14">ܐܰܝܠܶܝܢ
ܕ݁ܶܝܢ
ܕ݁ܗܳܠܶܝܢ
ܐܳܡܪܺܝܢ
ܡܚܰܘܶܝܢ
ܕ݁ܠܰܡܕ݂ܺܝܢ݈ܬ݁ܗܽܘܢ
ܒ݁ܳܥܶܝܢ܂</div>
<div type="v" n="15">ܘܶܐܠܽܘ
ܠܰܡܕ݂ܺܝܢ݈ܬ݁ܳܐ
ܗܳܝ ܕ݁ܰܢܦ݂ܰܩܘ
ܡܶܢܳܗ ܒ݁ܳܥܶܝܢ
ܗ݈ܘܰܘ ܐܺܝܬ݂
ܗ݈ܘܳܐ ܠܗܽܘܢ
ܙܰܒ݂ܢܳܐ
ܕ݁ܬ݂ܽܘܒ݂
ܢܶܗܦ݁ܟ݂ܽܘܢ
ܢܺܐܙܽܠ݈ܘܢ
ܠܳܗ܂</div>
<div type="v" n="16">ܗܳܫܳܐ
ܕ݁ܶܝܢ
ܝܺܕ݂ܺܝܥܳܐ
ܕ݁ܠܰܕ݁ܛܳܒ݂ܳܐ
ܡܶܢܳܗ ܪܳܓ݁ܺܝܢ
ܗ݈ܘܰܘ ܠܗܳܝ
ܕ݁ܺܐܝܬ݂ܶܝܗ
ܒ݁ܰܫܡܰܝܳܐ
ܡܶܛܽܠ ܗܳܢܳܐ
ܠܳܐ ܢܟ݂ܶܦ݂
ܐܰܠܳܗܳܐ
ܕ݁ܰܐܠܳܗܗܽܘܢ
ܢܶܬ݂ܩܪܶܐ
ܛܰܝܶܒ݂ ܠܗܽܘܢ
ܓ݁ܶܝܪ
ܡܕ݂ܺܝܢ݈ܬ݁ܳܐ܂</div>
<div type="v" n="17">ܒ݁ܗܰܝܡܳܢܽܘܬ݂ܳܐ
ܩܰܪܶܒ݂
ܐܰܒ݂ܪܳܗܳܡ
ܠܺܐܝܣܚܳܩ
ܒ݁ܢܶܣܝܽܘܢܶܗ
ܘܠܺܝܚܺܝܕ݂ܶܗ
ܐܰܣܶܩ
ܠܡܰܕ݂ܒ݁ܚܳܐ
ܠܗܰܘ ܕ݁ܩܰܒ݁ܶܠ
ܗ݈ܘܳܐ
ܒ݁ܡܽܘܠܟ݁ܳܢܳܐ܂</div>
<div type="v" n="18">ܐܶܬ݂ܶܐܡܰܪ
ܗ݈ܘܳܐ ܠܶܗ
ܓ݁ܶܝܪ
ܕ݁ܒ݂ܺܐܝܣܚܳܩ
ܢܶܬ݂ܩܪܶܐ ܠܳܟ݂
ܙܰܪܥܳܐ܂</div>
<div type="v" n="19">ܘܶܐܬ݂ܪܰܥܺܝ
ܗ݈ܘܳܐ
ܒ݁ܢܰܦ݂ܫܶܗ
ܕ݁ܡܳܛܝܳܐ
ܒ݁ܺܐܝܕ݂ܰܘܗ݈ܝ
ܕ݁ܰܐܠܳܗܳܐ
ܐܳܦ݂ ܡܶܢ
ܡܺܝܬ݂ܶܐ
ܠܰܡܩܳܡܽܘ
ܘܡܶܛܽܠ ܗܳܢܳܐ
ܒ݁ܡܰܬ݂ܠܳܐ
ܐܶܬ݂ܺܝܗܶܒ݂
ܠܶܗ܂</div>
<div type="v" n="20">ܒ݁ܗܰܝܡܳܢܽܘܬ݂ܳܐ
ܕ݁ܡܶܕ݁ܶܡ
ܕ݁ܰܥܬ݂ܺܝܕ݂
ܗ݈ܘܳܐ ܒ݁ܰܪܶܟ݂
ܐܺܝܣܚܳܩ
ܠܝܰܥܩܽܘܒ݂
ܘܰܠܥܺܣܽܘ܂</div>
<div type="v" n="21">ܒ݁ܗܰܝܡܳܢܽܘܬ݂ܳܐ
ܟ݁ܰܕ݂ ܡܳܐܶܬ݂
ܝܰܥܩܽܘܒ݂
ܒ݁ܰܪܶܟ݂ ܠܟ݂ܽܠ
ܚܰܕ݂ ܚܰܕ݂ ܡܶܢ
ܒ݁ܢܰܘܗ݈ܝ
ܕ݁ܝܰܘܣܶܦ݂
ܘܰܣܓ݂ܶܕ݂ ܥܰܠ
ܪܺܝܫ
ܚܽܘܛܪܶܗ܂</div>
<div type="v" n="22">ܒ݁ܗܰܝܡܳܢܽܘܬ݂ܳܐ
ܝܰܘܣܶܦ݂ ܟ݁ܰܕ݂
ܡܳܐܶܬ݂ ܥܶܗܰܕ݂
ܠܡܰܦ݁ܰܩܬ݂ܳܐ
ܕ݁ܰܒ݂ܢܰܝ
ܐܺܝܣܪܳܝܶܠ
ܘܦ݂ܰܩܶܕ݂ ܥܰܠ
ܓ݁ܰܪܡܰܘܗ݈ܝ܂</div>
<div type="v" n="23">ܒ݁ܗܰܝܡܳܢܽܘܬ݂ܳܐ
ܐܰܒ݂ܳܗܰܘܗ݈ܝ
ܕ݁ܡܽܘܫܶܐ
ܛܰܫܝܽܘܗ݈ܝ
ܟ݁ܰܕ݂
ܐܶܬ݂ܺܝܠܶܕ݂
ܝܰܪܚܶܐ
ܬ݁ܠܳܬ݂ܳܐ
ܕ݁ܰܚܙܰܘ
ܕ݁ܫܰܦ݁ܺܝܪ
ܗ݈ܘܳܐ ܛܰܠܝܳܐ
ܘܠܳܐ ܕ݁ܚܶܠܘ
ܡܶܢ
ܦ݁ܽܘܩܕ݁ܳܢܳܐ
ܕ݁ܡܰܠܟ݁ܳܐ܂</div>
<div type="v" n="24">ܒ݁ܗܰܝܡܳܢܽܘܬ݂ܳܐ
ܡܽܘܫܶܐ ܟ݁ܰܕ݂
ܗܘܳܐ ܓ݁ܰܒ݂ܪܳܐ
ܟ݁ܦ݂ܰܪ ܕ݁ܠܳܐ
ܢܶܬ݂ܩܪܶܐ
ܒ݁ܪܳܐ
ܠܒ݂ܰܪܬ݂ܶܗ
ܕ݁ܦ݂ܶܪܥܽܘܢ܂</div>
<div type="v" n="25">ܘܰܓ݂ܒ݂ܳܐ
ܠܶܗ
ܕ݁ܒ݂ܽܐܘܠܨܳܢܳܐ
ܥܰܡ ܥܰܡܶܗ
ܕ݁ܰܐܠܳܗܳܐ
ܢܶܗܘܶܐ ܘܠܳܐ
ܕ݁ܰܙܒ݂ܰܢ
ܙܥܽܘܪ
ܢܶܬ݂ܒ݁ܰܣܰܡ
ܒ݁ܰܚܛܺܝܬ݂ܳܐ܂</div>
<div type="v" n="26">ܘܶܐܬ݂ܪܰܥܺܝ
ܕ݁ܰܡܝܰܬ݁ܰܪ
ܗ݈ܽܘ ܥܽܘܬ݂ܪܳܐ
ܕ݁ܚܶܣܕ݁ܶܗ
ܕ݁ܰܡܫܺܝܚܳܐ
ܛܳܒ݂ ܡܶܢ
ܣܺܝܡܳܬ݂ܳܗ
ܕ݁ܡܶܨܪܶܝܢ
ܚܳܐܰܪ ܗ݈ܘܳܐ
ܓ݁ܶܝܪ
ܒ݁ܦ݂ܽܘܪܥܳܢ
ܐܰܓ݂ܪܳܐ܂</div>
<div type="v" n="27">ܒ݁ܗܰܝܡܳܢܽܘܬ݂ܳܐ
ܫܰܒ݂ܩܳܗ
ܠܡܶܨܪܶܝܢ ܘܠܳܐ
ܕ݁ܚܶܠ ܡܶܢ
ܚܶܡܬ݂ܶܗ
ܕ݁ܡܰܠܟ݁ܳܐ
ܘܣܰܝܒ݁ܰܪ
ܐܰܝܟ݂ ܗܰܘ
ܕ݁ܚܳܙܶܐ ܗ݈ܘܳܐ
ܠܰܐܠܳܗܳܐ
ܕ݁ܠܳܐ
ܡܶܬ݂ܚܙܶܐ܂</div>
<div type="v" n="28">ܒ݁ܗܰܝܡܳܢܽܘܬ݂ܳܐ
ܥܒ݂ܰܕ݂
ܦ݁ܶܨܚܳܐ
ܘܰܪܣܳܣ ܕ݁ܡܳܐ
ܕ݁ܠܳܐ
ܢܶܬ݂ܩܰܪܰܒ݂
ܠܗܽܘܢ ܗܰܘ
ܕ݁ܰܡܚܰܒ݁ܶܠ
ܗ݈ܘܳܐ
ܒ݁ܽܘܟ݂ܪܶܐ܂</div>
<div type="v" n="29">ܒ݁ܗܰܝܡܳܢܽܘܬ݂ܳܐ
ܥܒ݂ܰܪܘ
ܝܰܡܳܐ‌ܕ݂ܣܽܘܦ݂
ܐܰܝܟ݂ ܕ݁ܥܰܠ
ܐܰܪܥܳܐ
ܝܰܒ݁ܺܝܫܬ݁ܳܐ
ܘܒ݂ܶܗ
ܐܶܬ݂ܒ݁ܠܰܥܘ
ܡܶܨܪܳܝܶܐ
ܟ݁ܰܕ݂ ܐܰܡܪܰܚܘ
ܥܠܰܘܗ݈ܝ܂</div>
<div type="v" n="30">ܒ݁ܗܰܝܡܳܢܽܘܬ݂ܳܐ
ܫܽܘܪܶܝܗ
ܕ݁ܺܐܝܪܺܝܚܽܘ
ܢܦ݂ܰܠܘ ܡܶܢ
ܕ݁ܶܐܬ݂ܟ݁ܪܶܟ݂ܘ
ܫܰܒ݂ܥܳܐ
ܝܰܘܡܺܝܢ܂</div>
<div type="v" n="31">ܒ݁ܗܰܝܡܳܢܽܘܬ݂ܳܐ
ܪܳܚܳܒ݂
ܙܳܢܺܝܬ݂ܳܐ ܠܳܐ
ܐܶܒ݂ܕ݁ܰܬ݂ ܥܰܡ
ܗܳܢܽܘܢ ܕ݁ܠܳܐ
ܐܶܫܬ݁ܡܰܥܘ
ܕ݁ܩܰܒ݁ܠܰܬ݂
ܠܓ݂ܳܫܽܘܫܶܐ
ܒ݁ܰܫܠܳܡܳܐ܂</div>
<div type="v" n="32">ܘܡܳܢܳܐ
ܬ݁ܽܘܒ݂ ܐܺܡܰܪ
ܙܥܽܘܪ ܗ݈ܽܘ
ܠܺܝ ܓ݁ܶܝܪ
ܙܰܒ݂ܢܳܐ
ܕ݁ܶܐܫܬ݁ܰܥܶܐ
ܥܰܠ ܓ݁ܶܕ݂ܥܽܘܢ
ܘܥܰܠ ܒ݁ܳܪܳܩ
ܘܥܰܠ ܫܶܡܫܽܘܢ
ܘܥܰܠ ܢܰܦ݂ܬ݁ܰܚ
ܘܥܰܠ ܕ݁ܰܘܺܝܕ݂
ܘܥܰܠ ܫܡܽܘܐܝܶܠ
ܘܥܰܠ ܫܰܪܟ݁ܳܐ
ܕ݁ܰܢܒ݂ܺܝܶܐ܂</div>
<div type="v" n="33">ܐܰܝܠܶܝܢ
ܕ݁ܰܒ݂ܗܰܝܡܳܢܽܘܬ݂ܳܐ
ܙܟ݂ܰܘ
ܠܡܰܠܟ݁ܘܳܬ݂ܳܐ
ܘܰܦ݂ܠܰܚܘ
ܟ݁ܺܐܢܽܘܬ݂ܳܐ
ܘܩܰܒ݁ܶܠܘ
ܡܽܘܠܟ݁ܳܢܶܐ
ܘܣܰܟ݁ܰܪܘ
ܦ݁ܽܘܡܳܐ
ܕ݁ܰܐܪܝܰܘܳܬ݂ܳܐ܂</div>
<div type="v" n="34">ܘܕ݂ܰܥܶܟ݂ܘ
ܚܰܝܠܳܐ
ܕ݁ܢܽܘܪܳܐ
ܘܶܐܬ݂ܦ݁ܰܨܺܝܘ
ܡܶܢ ܦ݁ܽܘܡܳܐ
ܕ݁ܣܰܝܦ݁ܳܐ
ܘܶܐܬ݂ܚܰܝܰܠܘ
ܡܶܢ
ܟ݁ܽܘܪܗܳܢܶܐ
ܘܰܗܘܰܘ
ܚܰܝܠܬ݂ܳܢܶܐ
ܒ݁ܰܩܪܳܒ݂ܳܐ
ܘܣܰܚܶܦ݂ܘ
ܡܰܫܪܝܳܬ݂ܳܐ
ܕ݁ܰܒ݂ܥܶܠܕ݁ܒ݂ܳܒ݂ܶܐ܂</div>
<div type="v" n="35">ܘܝܰܗ݈ܒ݂ܘ
ܠܢܶܫܶܐ
ܒ݁ܢܰܝܗܶܝܢ ܡܶܢ
ܩܝܳܡܬ݁ܳܐ
ܕ݁ܡܺܝܬ݂ܶܐ
ܘܰܐ݈ܚܪܳܢܶܐ
ܒ݁ܫܶܢܕ݁ܶܐ
ܡܺܝܬ݂ܘ ܘܠܳܐ
ܣܰܟ݁ܺܝܘ
ܠܡܶܬ݂ܦ݁ܰܨܳܝܽܘ
ܕ݁ܰܩܝܳܡܬ݁ܳܐ
ܡܝܰܬ݁ܰܪܬ݁ܳܐ
ܬ݁ܶܗܘܶܐ
ܠܗܽܘܢ܂</div>
<div type="v" n="36">ܐ݈ܚܪܳܢܶܐ
ܕ݁ܶܝܢ
ܠܒ݂ܶܙܚܳܐ
ܘܰܠܢܶܓ݂ܕ݁ܶܐ
ܥܰܠܘ ܐ݈ܚܪܳܢܶܐ
ܠܰܐܣܽܘܪܶܐ
ܘܠܰܚܒ݂ܽܘܫܝܶܐ
ܐܶܫܬ݁ܠܶܡܘ܂</div>
<div type="v" n="37">ܐ݈ܚܪܳܢܶܐ
ܐܶܬ݂ܪܓ݂ܶܡܘ
ܐ݈ܚܪܳܢܶܐ
ܐܶܬ݂ܢܣܰܪܘ
ܐ݈ܚܪܳܢܶܐ
ܒ݁ܦ݂ܽܘܡܳܐ
ܕ݁ܣܰܝܦ݁ܳܐ
ܡܺܝܬ݂ܘ
ܐ݈ܚܪܳܢܶܐ
ܐܶܬ݂ܟ݁ܪܶܟ݂ܘ
ܟ݁ܰܕ݂
ܠܒ݂ܺܝܫܺܝܢ
ܡܶܫܟ݁ܶܐ
ܕ݁ܶܐܡܪܶܐ
ܘܰܕ݂ܥܶܙܶܐ
ܘܰܣܢܺܝܩܺܝܢ
ܘܰܐܠܺܝܨܺܝܢ
ܘܰܡܛܰܪܦ݂ܺܝܢ܂</div>
<div type="v" n="38">ܐ݈ܢܳܫܳܐ
ܕ݁ܠܳܐ ܫܳܘܶܐ
ܗ݈ܘܳܐ ܠܗܽܘܢ
ܥܳܠܡܳܐ ܘܰܗܘܰܘ
ܐܰܝܟ݂ ܛܳܥܰܝܳܐ
ܒ݁ܚܽܘܪܒ݁ܳܐ
ܘܰܒ݂ܛܽܘܪܶܐ
ܘܒ݂ܰܡܥܰܪܶܐ
ܘܰܒ݂ܦ݂ܶܥܪܶܝܗ
ܕ݁ܰܐܪܥܳܐ܂</div>
<div type="v" n="39">ܘܗܳܠܶܝܢ
ܟ݁ܽܠܗܽܘܢ
ܕ݁ܰܗܘܳܬ݂
ܥܠܰܝܗܽܘܢ
ܣܳܗܕ݁ܽܘܬ݂ܳܐ
ܒ݁ܗܰܝܡܳܢܽܘܬ݂ܗܽܘܢ
ܠܳܐ ܩܰܒ݁ܶܠܘ
ܡܽܘܠܟ݁ܳܢܳܐ܂</div>
<div type="v" n="40">ܡܶܛܽܠ
ܕ݁ܰܐܠܳܗܳܐ
ܩܰܕ݁ܶܡ ܚܳܪ
ܒ݁ܥܽܘܕ݂ܪܳܢܰܢ
ܕ݁ܺܝܠܰܢ ܕ݁ܠܳܐ
ܒ݁ܶܠܥܳܕ݂ܰܝܢ
ܢܶܬ݂ܓ݁ܰܡܪܽܘܢ܂</div>
</div>
<div type="ch" n="12">
<div type="title" n="title"> ܀ ܕܠܘܬ
ܥܒܪ̈ܝܐ ܝܒܒ </div>
<div type="v" n="1">ܡܶܛܽܠ
ܗܳܢܳܐ ܐܳܦ݂
ܚܢܰܢ ܕ݁ܺܐܝܬ݂
ܠܰܢ ܗܳܠܶܝܢ
ܟ݁ܽܠܗܽܘܢ
ܣܳܗܕ݁ܶܐ
ܕ݁ܰܐܝܟ݂
ܥܢܳܢܳܐ
ܚܕ݂ܺܝܪܺܝܢ ܠܰܢ
ܢܶܫܕ݁ܶܐ ܡܶܢܰܢ
ܟ݁ܽܠ ܝܽܘܩܪܺܝܢ
ܐܳܦ݂ ܚܛܺܝܬ݂ܳܐ
ܕ݁ܰܒ݂ܟ݂ܽܠܙܒ݂ܰܢ
ܡܛܰܝܒ݂ܳܐ ܗ݈ܝ
ܠܰܢ
ܘܒ݂ܰܡܣܰܝܒ݁ܪܳܢܽܘܬ݂ܳܐ
ܢܶܪܗܛܺܝܘܗ݈ܝ
ܠܰܐܓ݂ܽܘܢܳܐ
ܗܳܢܳܐ ܕ݁ܣܺܝܡ
ܠܰܢ܂</div>
<div type="v" n="2">ܘܰܢܚܽܘܪ
ܒ݁ܝܶܫܽܘܥ
ܕ݁ܗܽܘ ܗܘܳܐ
ܪܺܝܫܳܐ
ܘܓ݂ܳܡܽܘܪܳܐ
ܠܗܰܝܡܳܢܽܘܬ݂ܰܢ
ܕ݁ܰܚܠܳܦ݂
ܚܰܕ݂ܽܘܬ݂ܳܐ
ܕ݁ܺܐܝܬ݂ ܗ݈ܘܳܐ
ܠܶܗ ܣܰܝܒ݁ܰܪ
ܨܠܺܝܒ݂ܳܐ ܘܥܰܠ
ܒ݁ܶܗܬ݁ܬ݂ܳܐ
ܐܰܡܣܰܪ ܘܥܰܠ
ܝܰܡܺܝܢܳܐ
ܕ݁ܟ݂ܽܘܪܣܝܶܗ
ܕ݁ܰܐܠܳܗܳܐ
ܝܺܬ݂ܶܒ݂܂</div>
<div type="v" n="3">ܚܙܰܘ
ܗܳܟ݂ܺܝܠ ܟ݁ܡܳܐ
ܣܰܝܒ݁ܰܪ ܡܶܢ
ܚܰܛܳܝܶܐ
ܗܳܢܽܘܢ
ܕ݁ܗܶܢܽܘܢ ܗܘܰܘ
ܣܰܩܽܘܒ݂ܠܳܐ
ܠܢܰܦ݂ܫܗܽܘܢ
ܕ݁ܠܳܐ ܬ݁ܶܡܰܐܢ
ܠܟ݂ܽܘܢ ܘܠܳܐ
ܬ݁ܶܬ݂ܪܰܦ݁ܶܐ
ܢܰܦ݂ܫܟ݂ܽܘܢ܂</div>
<div type="v" n="4">ܠܳܐ
ܥܕ݂ܰܟ݁ܺܝܠ
ܡܰܛܺܝܬ݁ܽܘܢ
ܥܕ݂ܰܡܳܐ
ܠܰܕ݂ܡܳܐ
ܒ݁ܰܐܓ݂ܽܘܢܳܐ
ܕ݁ܠܽܘܩܒ݂ܰܠ
ܚܛܺܝܬ݂ܳܐ܂</div>
<div type="v" n="5">ܘܰܛܥܰܝܬ݁ܽܘܢܳܝܗ݈ܝ
ܠܝܽܘܠܦ݁ܳܢܳܐ
ܐܰܝܢܳܐ
ܕ݁ܰܐܝܟ݂
ܕ݁ܠܰܒ݂ܢܰܝܳܐ
ܐܶܡܰܪ ܠܟ݂ܽܘܢ
ܒ݁ܶܪܝ ܠܳܐ
ܬ݁ܰܗܡܶܐ ܡܶܢ
ܡܰܪܕ݁ܽܘܬ݂ܶܗ
ܕ݁ܡܳܪܝܳܐ ܘܠܳܐ
ܬ݁ܪܰܦ݁ܶܐ
ܢܰܦ݂ܫܳܟ݂
ܐܶܡܰܬ݂ܝ
ܕ݁ܡܶܢܶܗ
ܡܶܬ݂ܟ݁ܰܘܰܢ
ܐܰܢ݈ܬ݁܂</div>
<div type="v" n="6">ܠܡܰܢ
ܕ݁ܪܳܚܶܡ ܓ݁ܶܝܪ
ܡܳܪܝܳܐ ܪܳܕ݂ܶܐ
ܠܶܗ
ܘܰܡܢܰܓ݁ܶܕ݂
ܠܰܒ݂ܢܰܝܳܐ
ܐܰܝܠܶܝܢ ܕ݁ܗܽܘ
ܨܳܒ݂ܶܐ
ܒ݁ܗܽܘܢ܂</div>
<div type="v" n="7">ܣܰܝܒ݁ܰܪܘ
ܗܳܟ݂ܺܝܠ
ܡܰܪܕ݁ܽܘܬ݂ܳܐ
ܡܶܛܽܠ ܕ݁ܰܐܝܟ݂
ܕ݁ܰܠܘܳܬ݂
ܒ݁ܢܰܝܳܐ ܣܳܥܰܪ
ܨܶܐܕ݂ܰܝܟ݁ܽܘܢ
ܐܰܠܳܗܳܐ
ܐܰܝܢܰܘ ܓ݁ܶܝܪ
ܒ݁ܪܳܐ ܕ݁ܠܳܐ
ܪܳܕ݂ܶܐ ܠܶܗ
ܐܰܒ݂ܽܘܗ݈ܝ܂</div>
<div type="v" n="8">ܘܶܐܢ ܕ݁ܠܳܐ
ܡܰܪܕ݁ܽܘܬ݂ܳܐ
ܐܰܢ݈ܬ݁ܽܘܢ ܗܳܝ
ܕ݁ܒ݂ܳܗ
ܡܶܬ݂ܪܕ݂ܶܐ
ܟ݁ܽܠܢܳܫ
ܗܘܰܝܬ݁ܽܘܢ
ܠܟ݂ܽܘܢ
ܢܽܘܟ݂ܪܳܝܶܐ
ܘܠܳܐ
ܒ݁ܢܰܝܳܐ܂</div>
<div type="v" n="9">ܘܶܐܢ
ܐܰܒ݂ܳܗܰܝܢ
ܕ݁ܒ݂ܶܣܪܳܐ
ܪܳܕ݂ܶܝܢ ܗ݈ܘܰܘ
ܠܰܢ
ܘܒ݂ܳܗܬ݁ܺܝܢ
ܗܘܰܝܢ ܡܶܢܗܽܘܢ
ܟ݁ܡܳܐ ܗܳܟ݂ܺܝܠ
ܚܰܝܳܒ݂ܺܝܢܰܢ
ܕ݁ܢܶܫܬ݁ܰܥܒ݁ܰܕ݂
ܠܰܐܒ݂ܽܘܗܶܝܢ
ܕ݁ܪܽܘܚܳܬ݂ܳܐ
ܘܢܺܚܶܐ܂</div>
<div type="v" n="10">ܗܳܢܽܘܢ
ܓ݁ܶܝܪ ܠܰܙܒ݂ܰܢ
ܗ݈ܽܘ ܙܥܽܘܪ
ܐܰܝܟ݂
ܕ݁ܨܳܒ݂ܶܝܢ
ܗ݈ܘܰܘ ܪܳܕ݂ܶܝܢ
ܗ݈ܘܰܘ ܠܰܢ
ܐܰܠܳܗܳܐ ܕ݁ܶܝܢ
ܠܥܽܘܕ݂ܪܳܢܰܢ
ܕ݁ܢܶܫܬ݁ܰܘܬ݁ܰܦ݂
ܠܩܰܕ݁ܺܝܫܽܘܬ݂ܶܗ܂</div>
<div type="v" n="11">ܟ݁ܽܠ
ܡܰܪܕ݁ܽܘܬ݂ܳܐ
ܕ݁ܶܝܢ
ܒ݁ܙܰܒ݂ܢܳܗ ܠܳܐ
ܡܶܣܬ݁ܰܒ݂ܪܳܐ
ܕ݁ܰܕ݂ܚܰܕ݂ܽܘܬ݂ܳܐ
ܗ݈ܝ ܐܶܠܳܐ
ܕ݁ܟ݂ܰܪܝܽܘܬ݂ܳܐ
ܠܚܰܪܬ݂ܳܐ
ܕ݁ܶܝܢ ܦ݁ܺܐܪܶܐ
ܕ݁ܰܫܠܳܡܳܐ
ܘܰܕ݂ܙܰܕ݁ܺܝܩܽܘܬ݂ܳܐ
ܝܳܗܒ݁ܳܐ
ܠܰܐܝܠܶܝܢ
ܕ݁ܒ݂ܳܗ
ܐܶܬ݁ܕ݁ܰܪܰܫܘ܂</div>
<div type="v" n="12">ܡܶܛܽܠ
ܗܳܢܳܐ
ܐܺܝܕ݂ܰܝܟ݁ܽܘܢ
ܡܫܰܪܝܳܬ݂ܳܐ
ܘܒ݂ܽܘܪܟ݁ܰܝܟ݁ܽܘܢ
ܪܳܥܠܳܬ݂ܳܐ
ܫܰܪܰܪܘ܂</div>
<div type="v" n="13">ܘܰܫܒ݂ܺܝܠܶܐ
ܬ݁ܪܺܝܨܶܐ
ܥܒ݂ܶܕ݂ܘ
ܠܪܶܓ݂ܠܰܝܟ݁ܽܘܢ
ܕ݁ܗܰܕ݁ܳܡܳܐ
ܕ݁ܰܚܓ݂ܺܝܪ ܠܳܐ
ܢܶܛܥܰܫ ܐܶܠܳܐ
ܢܶܬ݂ܰܐܣܶܐ܂</div>
<div type="v" n="14">ܗܰܪ݈ܛܘ
ܒ݁ܳܬ݂ܰܪ
ܫܠܳܡܳܐ ܥܰܡ
ܟ݁ܽܠ ܐ݈ܢܳܫ
ܘܒ݂ܳܬ݂ܰܪ
ܩܰܕ݁ܺܝܫܽܘܬ݂ܳܐ
ܕ݁ܒ݂ܶܠܥܳܕ݂ܶܝܗ
ܐ݈ܢܳܫ ܠܡܳܪܰܢ
ܠܳܐ ܚܳܙܶܐ܂</div>
<div type="v" n="15">ܘܰܗܘܰܝܬ݁ܽܘܢ
ܙܗܺܝܪܺܝܢ
ܕ݁ܰܠܡܳܐ ܐ݈ܢܳܫ
ܢܶܫܬ݁ܟ݂ܰܚ
ܒ݁ܟ݂ܽܘܢ
ܕ݁ܚܰܣܺܝܪ ܡܶܢ
ܛܰܝܒ݁ܽܘܬ݂ܳܐ
ܕ݁ܰܐܠܳܗܳܐ ܐܰܘ
ܕ݁ܰܠܡܳܐ
ܥܶܩܳܪܳܐ
ܕ݁ܰܡܪܳܪܶܐ
ܢܰܦ݁ܶܩ
ܥܽܘܦ݂ܝܳܐ
ܘܢܰܗܰܪܟ݂ܽܘܢ
ܘܒ݂ܶܗ
ܣܰܓ݁ܺܝܶܐܐ
ܢܶܣܬ݁ܰܝܒ݂ܽܘܢ܂</div>
<div type="v" n="16">ܐܰܘ ܠܡܳܐ
ܐ݈ܢܳܫ
ܢܶܫܬ݁ܟ݂ܰܚ
ܒ݁ܟ݂ܽܘܢ
ܕ݁ܙܰܢܳܝ
ܘܰܪܦ݂ܶܐ ܐܰܝܟ݂
ܥܺܣܽܘ
ܕ݁ܒ݂ܰܚܕ݂ܳܐ
ܡܶܐܟ݂ܽܘܠܬ݁ܳܐ
ܙܰܒ݁ܶܢ
ܒ݁ܽܘܟ݂ܪܽܘܬ݂ܶܗ܂</div>
<div type="v" n="17">ܝܳܕ݂ܥܺܝܢ
ܐܢ݈ܬ݁ܽܘܢ
ܓ݁ܶܝܪ ܕ݁ܳܐܦ݂
ܡܶܢ
ܒ݁ܳܬ݂ܰܪܟ݁ܶܢ
ܨܒ݂ܳܐ ܗ݈ܘܳܐ
ܕ݁ܢܺܐܪܰܬ݂
ܒ݁ܽܘܪܟ݁ܬ݂ܳܐ
ܘܶܐܣܬ݁ܠܺܝ
ܐܰܬ݂ܪܳܐ ܓ݁ܶܝܪ
ܠܰܬ݂ܝܳܒ݂ܽܘܬ݂ܳܐ
ܠܳܐ ܐܶܫܟ݁ܰܚ
ܟ݁ܰܕ݂
ܒ݁ܕ݂ܶܡܥܶܐ
ܒ݁ܥܳܗ܂</div>
<div type="v" n="18">ܠܳܐ ܓ݁ܶܝܪ
ܐܶܬ݂ܩܰܪܰܒ݂ܬ݁ܽܘܢ
ܠܢܽܘܪܳܐ
ܕ݁ܝܳܩܕ݁ܳܐ
ܘܡܶܬ݂ܓ݁ܰܫܳܐ
ܐܳܦ݂ܠܳܐ
ܠܚܶܫܽܘܟ݂ܳܐ
ܘܰܠܥܰܪܦ݁ܶܠܳܐ
ܘܠܰܥܪܽܘܪܳܐ܂</div>
<div type="v" n="19">ܘܠܳܐ
ܠܩܳܠܳܐ
ܕ݁ܩܰܪܢܳܐ
ܘܰܠܩܳܠܳܐ
ܕ݁ܡܶܠܶܐ ܗܰܘ
ܕ݁ܗܳܢܽܘܢ
ܕ݁ܫܰܡܥܽܘܗ݈ܝ
ܐܶܫܬ݁ܶܐܠܘ
ܕ݁ܠܳܐ
ܢܶܬ݁ܬ݁ܰܘܣܰܦ݂
ܢܶܬ݂ܡܰܠܰܠ
ܥܰܡܗܽܘܢ܂</div>
<div type="v" n="20">ܠܳܐ ܓ݁ܶܝܪ
ܡܶܫܟ݁ܚܺܝܢ
ܗ݈ܘܰܘ
ܠܰܡܣܰܝܒ݁ܳܪܽܘ
ܡܶܕ݁ܶܡ
ܕ݁ܶܐܬ݂ܦ݁ܰܩܰܕ݂ܘ
ܕ݁ܳܐܦ݂ܶܢ
ܚܰܝܽܘܬ݂ܳܐ
ܬ݁ܶܬ݂ܩܰܪܰܒ݂
ܠܘܳܬ݂ ܛܽܘܪܳܐ
ܬ݁ܶܬ݂ܪܓ݂ܶܡ܂</div>
<div type="v" n="21">ܘܗܳܟ݂ܰܢܳܐ
ܕ݁ܚܺܝܠ ܗܘܳܐ
ܚܶܙܘܳܐ
ܕ݁ܡܽܘܫܶܐ
ܐܶܡܰܪ
ܕ݁ܕ݂ܰܚܺܝܠ
ܐ݈ܢܳܐ
ܘܪܰܬ݁ܺܝܬ݂
ܐ݈ܢܳܐ܂</div>
<div type="v" n="22">ܐܰܢ݈ܬ݁ܽܘܢ
ܕ݁ܶܝܢ
ܐܶܬ݂ܩܰܪܰܒ݂ܬ݁ܽܘܢ
ܠܛܽܘܪܳܐ
ܕ݁ܨܶܗܝܽܘܢ
ܘܠܰܡܕ݂ܺܝܢ݈ܬ݁ܳܐ
ܕ݁ܰܐܠܳܗܳܐ
ܚܰܝܳܐ
ܠܽܐܘܪܺܫܠܶܡ
ܕ݁ܒ݂ܰܫܡܰܝܳܐ
ܘܰܠܟ݂ܶܢܫܶܐ
ܕ݁ܪܶܒ݁ܘܳܬ݂ܳܐ
ܕ݁ܡܰܠܰܐܟ݂ܶܐ܂</div>
<div type="v" n="23">ܘܰܠܥܺܕ݈݁ܬ݁ܳܐ
ܕ݁ܒ݂ܽܘܟ݂ܪܶܐ
ܕ݁ܡܶܬ݂ܟ݁ܰܬ݂ܒ݁ܺܝܢ
ܒ݁ܰܫܡܰܝܳܐ
ܘܠܰܐܠܳܗܳܐ
ܕ݁ܰܝܳܢܳܐ
ܕ݁ܟ݂ܽܠ
ܘܰܠܪܽܘܚܳܬ݂ܳܐ
ܕ݁ܟ݂ܺܐܢܶܐ
ܕ݁ܶܐܬ݂ܓ݁ܡܰܪܘ܂</div>
<div type="v" n="24">ܘܰܠܝܶܫܽܘܥ
ܡܶܨܥܳܝܳܐ
ܕ݁ܕ݂ܺܝܰܬ݂ܺܩܺܐ
ܚܕ݂ܰܬ݂ܳܐ
ܘܠܰܪܣܳܣ ܕ݁ܡܶܗ
ܕ݁ܰܡܡܰܠܶܠ
ܛܳܒ݂ ܡܶܢ ܗܰܘ
ܕ݁ܗܳܒ݂ܶܝܠ܂</div>
<div type="v" n="25">ܐܶܙܕ݁ܰܗ݈ܪܘ
ܗܳܟ݂ܺܝܠ
ܕ݁ܰܠܡܳܐ
ܬ݁ܶܫܬ݁ܰܐܠܽܘܢ
ܡܶܢ ܡܰܢ
ܕ݁ܡܰܠܶܠ
ܥܰܡܟ݂ܽܘܢ ܐܶܢ
ܓ݁ܶܝܪ ܗܳܢܽܘܢ
ܠܳܐ
ܐܶܬ݂ܦ݁ܰܨܺܝܘ
ܕ݁ܶܐܫܬ݁ܶܐܠܘ
ܡܶܢ ܕ݁ܡܰܠܶܠ
ܥܰܡܗܽܘܢ
ܒ݁ܰܐܪܥܳܐ ܚܰܕ݂
ܟ݁ܡܳܐ ܚܢܰܢ
ܐܶܢ ܢܶܫܬ݁ܶܐܠ
ܡܶܢ ܡܰܢ
ܕ݁ܡܰܠܶܠ ܥܰܡܰܢ
ܡܶܢ ܫܡܰܝܳܐ܂</div>
<div type="v" n="26">ܐܰܝܢܳܐ
ܕ݁ܩܳܠܶܗ
ܐܰܪܥܳܐ ܐܰܙܺܝܥ
ܗܳܫܳܐ ܕ݁ܶܝܢ
ܡܠܰܟ݂ ܘܶܐܡܰܪ
ܕ݁ܬ݂ܽܘܒ݂
ܚܕ݂ܳܐ ܙܒ݂ܰܢ
ܐܶܢܳܐ ܐܰܙܺܝܥ
ܠܳܐ ܒ݁ܰܠܚܽܘܕ݂
ܐܰܪܥܳܐ ܐܶܠܳܐ
ܐܳܦ݂ ܫܡܰܝܳܐ܂</div>
<div type="v" n="27">ܗܳܕ݂ܶܐ
ܕ݁ܶܝܢ ܕ݁ܶܐܡܰܪ
ܚܕ݂ܳܐ ܙܒ݂ܰܢ
ܡܚܰܘܝܳܐ
ܫܽܘܚܠܳܦ݂ܳܐ
ܕ݁ܗܳܢܽܘܢ
ܕ݁ܡܶܬ݁ܙܺܝܥܺܝܢ
ܡܶܛܽܠ
ܕ݁ܰܥܒ݂ܺܝܕ݂ܶܐ
ܐܶܢܽܘܢ
ܕ݁ܰܢܩܰܘܽܘܢ
ܗܳܢܽܘܢ ܕ݁ܠܳܐ
ܡܶܬ݁ܙܺܝܥܺܝܢ܂</div>
<div type="v" n="28">ܡܶܛܽܠ
ܗܳܟ݂ܺܝܠ
ܕ݁ܩܰܒ݁ܶܠܢ
ܡܰܠܟ݁ܽܘܬ݂ܳܐ
ܕ݁ܠܳܐ
ܡܶܬ݁ܙܺܝܥܳܐ
ܢܶܐܚܽܘܕ݂
ܛܰܝܒ݁ܽܘܬ݂ܳܐ
ܕ݁ܒ݂ܳܗ ܢܫܰܡܶܫ
ܘܢܶܫܦ݁ܰܪ
ܠܰܐܠܳܗܳܐ
ܒ݁ܬ݂ܰܚܡܶܨܬ݁ܳܐ
ܘܰܒ݂ܕ݂ܶܚܠܬ݂ܳܐ܂</div>
<div type="v" n="29">ܐܰܠܳܗܰܢ
ܓ݁ܶܝܪ ܢܽܘܪܳܐ
ܗ݈ܘ
ܐܳܟ݂ܶܠܬ݂ܳܐ܂</div>
</div>
<div type="ch" n="13">
<div type="title" n="title"> ܀ ܕܠܘܬ
ܥܒܪ̈ܝܐ ܝܓܓ </div>
<div type="v" n="1">ܚܽܘܒ݁ܳܐ
ܕ݁ܰܐܚܶܐ
ܢܟ݂ܰܬ݁ܰܪ
ܒ݁ܟ݂ܽܘܢ܂</div>
<div type="v" n="2">ܘܪܶܚܡܬ݂ܳܐ
ܕ݁ܰܐܟ݂ܣܢܳܝܶܐ
ܠܳܐ ܬ݁ܶܛܥܽܘܢ
ܒ݁ܗܳܕ݂ܶܐ
ܓ݁ܶܝܪ ܫܘܰܘ
ܐ݈ܢܳܫܳܐ
ܕ݁ܟ݂ܰܕ݂ ܠܳܐ
ܪܓ݂ܺܝܫܺܝܢ
ܢܩܰܒ݁ܠܽܘܢ
ܡܰܠܰܐܟ݂ܶܐ܂</div>
<div type="v" n="3">ܥ݈ܶܗܰܕ݂ܘ
ܠܰܐܝܠܶܝܢ
ܕ݁ܰܐܣܺܝܪܺܝܢ
ܐܰܝܟ݂ ܗܰܘ
ܕ݁ܥܰܡܗܽܘܢ
ܐܰܣܺܝܪܺܝܢ
ܐܢ݈ܬ݁ܽܘܢ
ܐܶܬ݁ܕ݁ܰܟ݂݈ܪܘ
ܠܰܐܝܠܶܝܢ
ܕ݁ܰܐܠܺܝܨܺܝܢ
ܐܰܝܟ݂ ܐ݈ܢܳܫܳܐ
ܕ݁ܒ݂ܶܣܪܳܐ
ܠܒ݂ܺܝܫܺܝܢ
ܐܢ݈ܬ݁ܽܘܢ܂</div>
<div type="v" n="4">ܡܝܰܩܰܪ
ܗ݈ܽܘ
ܙܽܘܘܳܓ݂ܳܐ
ܒ݁ܟ݂ܽܠ
ܘܥܰܪܣܗܽܘܢ
ܕ݁ܰܟ݂ܝܳܐ ܗ݈ܝ
ܠܙܰܢܳܝܶܐ
ܕ݁ܶܝܢ
ܘܰܠܓ݂ܰܝܳܪܶܐ
ܕ݁ܳܐܶܢ
ܐܰܠܳܗܳܐ܂</div>
<div type="v" n="5">ܠܳܐ ܗܘܳܐ
ܪܳܚܶܡ
ܟ݁ܶܣܦ݁ܳܐ
ܪܶܥܝܳܢܟ݂ܽܘܢ
ܐܶܠܳܐ ܢܶܣܦ݁ܰܩ
ܠܟ݂ܽܘܢ ܡܶܕ݁ܶܡ
ܕ݁ܺܐܝܬ݂
ܠܟ݂ܽܘܢ ܗܽܘ
ܓ݁ܶܝܪ ܡܳܪܝܳܐ
ܐܶܡܰܪ ܕ݁ܠܳܐ
ܐܶܫܒ݁ܩܳܟ݂
ܘܠܳܐ ܐܰܪܦ݁ܶܐ
ܒ݁ܳܟ݂
ܐܺܝܕ݂ܰܝܳܐ܂</div>
<div type="v" n="6">ܘܺܐܝܬ݂ ܠܰܢ
ܕ݁ܢܺܐܡܰܪ
ܬ݁ܟ݂ܺܝܠܳܐܝܺܬ݂
ܡܳܪܝ
ܡܥܰܕ݁ܪܳܢܝ ܠܳܐ
ܐܶܕ݂ܚܰܠ ܡܳܢܳܐ
ܥܳܒ݂ܶܕ݂ ܠܺܝ
ܒ݁ܰܪܢܳܫܳܐ܂</div>
<div type="v" n="7">ܗܘܰܝܬ݁ܽܘܢ
ܥܳܗܕ݁ܺܝܢ
ܠܰܡܕ݂ܰܒ݁ܪܳܢܰܝܟ݁ܽܘܢ
ܐܰܝܠܶܝܢ
ܕ݁ܡܰܠܶܠܘ
ܥܰܡܟ݂ܽܘܢ
ܡܶܠܬ݂ܳܐ
ܕ݁ܰܐܠܳܗܳܐ
ܐܶܬ݂ܒ݁ܰܩܰܘ
ܒ݁ܫܽܘܠܳܡܳܐ
ܕ݁ܕ݂ܽܘܒ݁ܳܪܰܝܗܽܘܢ
ܘܡܰܪܰܘ
ܒ݁ܗܰܝܡܳܢܽܘܬ݂ܗܽܘܢ܂</div>
<div type="v" n="8">ܝܶܫܽܘܥ
ܡܫܺܝܚܳܐ
ܐܶܬ݂ܡܳܠܝ
ܘܝܰܘܡܳܢܳܐ
ܗܽܘܝܽܘ
ܘܰܠܥܳܠܰܡ܂</div>
<div type="v" n="9">ܠܝܽܘܠܦ݁ܳܢܶܐ
ܢܽܘܟ݂ܪܳܝܶܐ
ܘܰܡܫܰܚܠܦ݂ܶܐ
ܠܳܐ
ܬ݁ܶܬ݁ܕ݁ܰܒ݂ܪܽܘܢ
ܫܰܦ݁ܺܝܪ ܗ݈ܽܘ
ܓ݁ܶܝܪ
ܕ݁ܰܒ݂ܛܰܝܒ݁ܽܘܬ݂ܳܐ
ܢܫܰܪܰܪ
ܠܶܒ݁ܰܘܳܬ݂ܰܢ
ܘܠܳܐ
ܒ݁ܡܶܐܟ݂ܠܳܬ݂ܳܐ
ܡܶܛܽܠ ܕ݁ܠܳܐ
ܐܶܬ݂ܥܰܕ݁ܰܪܘ
ܐܰܝܠܶܝܢ
ܕ݁ܗܰܠܶܟ݂ܘ
ܒ݁ܗܶܝܢ܂</div>
<div type="v" n="10">ܐܺܝܬ݂ ܠܰܢ
ܕ݁ܶܝܢ
ܡܰܕ݂ܒ݁ܚܳܐ
ܕ݁ܠܳܐ ܫܰܠܺܝܛ
ܠܡܶܐܟ݂ܰܠ
ܡܶܢܶܗ ܠܗܳܢܽܘܢ
ܕ݁ܰܒ݂ܡܰܫܟ݁ܢܳܐ
ܡܫܰܡܫܺܝܢ܂</div>
<div type="v" n="11">ܚܰܝܘܳܬ݂ܳܐ
ܓ݁ܶܝܪ ܗܳܠܶܝܢ
ܕ݁ܡܰܥܶܠ ܗ݈ܘܳܐ
ܕ݁ܶܡܗܶܝܢ ܪܰܒ݁
ܟ݁ܽܘܡܪܶܐ
ܠܒ݂ܶܝܬ݂
ܡܰܩܕ݁ܫܳܐ
ܚܠܳܦ݂ ܚܛܳܗܶܐ
ܒ݁ܶܣܪܗܶܝܢ
ܝܳܩܶܕ݂ ܗ݈ܘܳܐ
ܠܒ݂ܰܪ ܡܶܢ
ܡܰܫܪܺܝܬ݂ܳܐ܂</div>
<div type="v" n="12">ܡܶܛܽܠ
ܗܳܢܳܐ ܐܳܦ݂
ܝܶܫܽܘܥ
ܕ݁ܰܢܩܰܕ݁ܶܫ
ܠܥܰܡܶܗ
ܒ݁ܰܕ݂ܡܶܗ
ܠܒ݂ܰܪ ܡܶܢ
ܡܕ݂ܺܝܢ݈ܬ݁ܳܐ
ܚܰܫ܂</div>
<div type="v" n="13">ܘܳܐܦ݂
ܚܢܰܢ ܗܳܟ݂ܺܝܠ
ܢܶܦ݁ܽܘܩ
ܠܘܳܬ݂ܶܗ ܠܒ݂ܰܪ
ܡܶܢ
ܡܰܫܪܺܝܬ݂ܳܐ
ܟ݁ܰܕ݂
ܫܩܺܝܠܺܝܢܰܢ
ܚܶܣܕ݁ܶܗ܂</div>
<div type="v" n="14">ܠܰܝܬ݁ ܠܰܢ
ܓ݁ܶܝܪ
ܡܕ݂ܺܝܢ݈ܬ݁ܳܐ
ܕ݁ܰܡܩܰܘܝܳܐ
ܗܳܪܟ݁ܳܐ ܐܶܠܳܐ
ܠܰܐܝܕ݂ܳܐ
ܕ݁ܰܥܬ݂ܺܝܕ݂ܳܐ
ܡܣܰܟ݁ܶܝܢܰܢ܂</div>
<div type="v" n="15">ܘܒ݂ܺܐܝܕ݂ܶܗ
ܢܰܣܶܩ
ܕ݁ܶܒ݂ܚܶܐ
ܕ݁ܬ݂ܶܫܒ݁ܽܘܚܬ݁ܳܐ
ܒ݁ܟ݂ܽܠܙܒ݂ܰܢ
ܠܰܐܠܳܗܳܐ
ܕ݁ܺܐܝܬ݂ܶܝܗ
ܦ݁ܺܐܪܶܐ
ܕ݁ܣܶܦ݂ܘܳܬ݂ܳܐ
ܕ݁ܡܰܘܕ݁ܝܳܢ
ܠܰܫܡܶܗ܂</div>
<div type="v" n="16">ܘܠܳܐ
ܬ݁ܶܛܥܽܘܢ
ܡܪܰܚܡܳܢܽܘܬ݂ܳܐ
ܘܫܰܘܬ݁ܳܦ݂ܽܘܬ݂ܳܐ
ܕ݁ܡܶܣܟ݁ܺܢܶܐ
ܒ݁ܗܳܠܶܝܢ
ܓ݁ܶܝܪ
ܕ݁ܶܒ݂ܚܶܐ
ܫܳܦ݂ܰܪ ܐ݈ܢܳܫ
ܠܰܐܠܳܗܳܐ܂</div>
<div type="v" n="17">ܐܶܬ݁ܛܦ݁ܺܝܣܘ
ܠܰܡܕ݂ܰܒ݁ܪܳܢܰܝܟ݁ܽܘܢ
ܘܶܐܫܬ݁ܰܡ݈ܥܘ
ܠܗܽܘܢ ܗܶܢܽܘܢ
ܓ݁ܶܝܪ ܫܳܗܪܺܝܢ
ܚܠܳܦ݂
ܢܰܦ݂ܫܳܬ݂ܟ݂ܽܘܢ
ܐܰܝܟ݂ ܐ݈ܢܳܫܳܐ
ܕ݁ܝܳܗܒ݁ܺܝܢ
ܚܽܘܫܒ݁ܳܢܟ݂ܽܘܢ
ܕ݁ܰܒ݂ܚܰܕ݂ܽܘܬ݂ܳܐ
ܢܶܗܘܽܘܢ
ܥܳܒ݂ܕ݁ܺܝܢ
ܗܳܕ݂ܶܐ ܘܠܳܐ
ܒ݁ܬ݂ܶܢܚܳܬ݂ܳܐ
ܡܶܛܽܠ ܕ݁ܠܳܐ
ܦ݁ܳܩܚܳܐ
ܠܟ݂ܽܘܢ܂</div>
<div type="v" n="18">ܨܰܠܰܘ
ܥܠܰܝܢ
ܬ݁ܟ݂ܺܝܠܺܝܢܰܢ
ܓ݁ܶܝܪ
ܕ݁ܬ݂ܺܐܪܬ݁ܳܐ
ܛܳܒ݂ܬ݂ܳܐ
ܐܺܝܬ݂ ܠܰܢ
ܕ݁ܰܒ݂ܟ݂ܽܠܡܶܕ݁ܶܡ
ܨܳܒ݂ܶܝܢܰܢ
ܕ݁ܫܰܦ݁ܺܝܪ
ܢܶܬ݁ܕ݁ܰܒ݁ܰܪ܂</div>
<div type="v" n="19">ܝܰܬ݁ܺܝܪܳܐܝܺܬ݂
ܒ݁ܳܥܶܐ ܐ݈ܢܳܐ
ܡܶܢܟ݂ܽܘܢ
ܕ݁ܬ݂ܶܥܒ݁ܕ݂ܽܘܢ
ܗܳܕ݂ܶܐ
ܕ݁ܒ݂ܰܥܓ݂ܰܠ
ܐܶܬ݂ܦ݁ܰܢܶܐ
ܠܟ݂ܽܘܢ܂</div>
<div type="v" n="20">ܐܰܠܳܗܳܐ
ܕ݁ܶܝܢ
ܕ݁ܰܫܠܳܡܳܐ ܗܰܘ
ܕ݁ܰܐܣܶܩ ܡܶܢ
ܒ݁ܶܝܬ݂
ܡܺܝܬ݂ܶܐ
ܠܪܳܥܝܳܐ
ܪܰܒ݁ܳܐ
ܕ݁ܡܰܪܥܺܝܬ݂ܳܐ
ܒ݁ܰܕ݂ܡܳܐ
ܕ݁ܕ݂ܺܝܰܬ݂ܺܩܺܐ
ܕ݁ܰܠܥܳܠܰܡ
ܕ݁ܺܐܝܬ݂ܰܘܗ݈ܝ
ܝܶܫܽܘܥ
ܡܫܺܝܚܳܐ
ܡܳܪܰܢ܂</div>
<div type="v" n="21">ܗܽܘ
ܢܶܓ݂ܡܽܘܪܟ݂ܽܘܢ
ܒ݁ܟ݂ܽܠ ܥܒ݂ܳܕ݂
ܛܳܒ݂
ܕ݁ܬ݂ܶܥܒ݁ܕ݂ܽܘܢ
ܨܶܒ݂ܝܳܢܶܗ
ܘܗܽܘ ܢܶܣܥܽܘܪ
ܒ݁ܰܢ ܡܶܕ݁ܶܡ
ܕ݁ܫܰܦ݁ܺܝܪ
ܩܕ݂ܳܡܰܘܗ݈ܝ
ܒ݁ܝܰܕ݂ ܝܶܫܽܘܥ
ܡܫܺܝܚܳܐ ܕ݁ܠܶܗ
ܫܽܘܒ݂ܚܳܐ
ܠܥܳܠܰܡ
ܥܳܠܡܺܝܢ
ܐܰܡܺܝܢ܂</div>
<div type="v" n="22">ܒ݁ܳܥܶܐ
ܐ݈ܢܳܐ ܕ݁ܶܝܢ
ܡܶܢܟ݂ܽܘܢ
ܐܰܚܰܝ
ܕ݁ܬ݂ܰܓ݁ܪܽܘܢ
ܪܽܘܚܟ݂ܽܘܢ
ܒ݁ܡܶܠܬ݂ܳܐ
ܕ݁ܒ݂ܽܘܝܳܐܳܐ
ܡܶܛܽܠ
ܕ݁ܒ݂ܰܙܥܽܘܪܝܳܬ݂ܳܐ
ܗ݈ܘ
ܟ݁ܶܬ݂ܒ݁ܶܬ݂
ܠܟ݂ܽܘܢ܂</div>
<div type="v" n="23">ܕ݁ܰܥܘ
ܕ݁ܶܝܢ ܠܰܐܚܽܘܢ
ܛܺܝܡܳܬ݂ܶܐܳܘܣ
ܕ݁ܶܐܫܬ݁ܪܺܝ
ܘܶܐܢ ܒ݁ܰܥܓ݂ܰܠ
ܢܺܐܬ݂ܶܐ ܥܰܡܶܗ
ܐܶܚܙܶܝܟ݂ܽܘܢ܂</div>
<div type="v" n="24">ܫܰܐܠܘ
ܒ݁ܰܫܠܳܡܳܐ
ܕ݁ܟ݂ܽܠܗܽܘܢ
ܡܕ݂ܰܒ݁ܪܳܢܰܝܟ݁ܽܘܢ
ܘܰܕ݂ܟ݂ܽܠܗܽܘܢ
ܩܰܕ݁ܺܝܫܶܐ
ܫܳܐܠܺܝܢ
ܒ݁ܰܫܠܳܡܟ݂ܽܘܢ
ܟ݁ܽܠܗܽܘܢ
ܕ݁ܡܶܢ
ܐܺܝܛܰܠܺܝܰܐ܂</div>
<div type="v" n="25">ܛܰܝܒ݁ܽܘܬ݂ܳܐ
ܥܰܡ ܟ݁ܽܠܟ݂ܽܘܢ
ܐܰܡܺܝܢ܂</div>
</div>
</div>
<div type="bk" n="Jam">
<div type="ch" n="1">
<div type="title" n="title"> ܀ ܐܓܪܬܐ
ܕܝܥܩܘܒ ܐܐ </div>
<div type="v" n="1">ܝܰܥܩܽܘܒ݂
ܥܰܒ݂ܕ݁ܶܗ
ܕ݁ܰܐܠܳܗܳܐ
ܘܰܕ݂ܡܳܪܰܢ
ܝܶܫܽܘܥ
ܡܫܺܝܚܳܐ
ܠܬ݂ܰܪܬ݁ܰܥܣܪܶܐ
ܫܰܪܒ݂ܳܢ
ܕ݁ܰܙܪܺܝܥܳܢ
ܒ݁ܥܰܡ݈ܡܶܐ
ܫܠܳܡ܂</div>
<div type="v" n="2">ܟ݁ܽܠ
ܚܰܕ݂ܘܳܐ
ܬ݁ܶܗܘܶܐ
ܠܟ݂ܽܘܢ ܐܰܚܰܝ
ܟ݁ܰܕ݂
ܬ݁ܶܥܠܽܘܢ
ܠܢܶܣܝܽܘܢܶܐ
ܡܫܰܚܠܦ݂ܶܐ
ܘܣܰܓ݁ܺܝܶܐܐ܂</div>
<div type="v" n="3">ܝܳܕ݂ܥܺܝܢ
ܐܢ݈ܬ݁ܽܘܢ
ܓ݁ܶܝܪ
ܕ݁ܒ݂ܽܘܩܝܳܐ
ܕ݁ܗܰܝܡܳܢܽܘܬ݂ܳܐ
ܡܰܩܢܶܐ ܠܟ݂ܽܘܢ
ܡܣܰܝܒ݁ܪܳܢܽܘܬ݂ܳܐ܂</div>
<div type="v" n="4">ܠܳܗ ܕ݁ܶܝܢ
ܠܰܡܣܰܝܒ݁ܪܳܢܽܘܬ݂ܳܐ
ܢܶܗܘܶܐ ܠܳܗ
ܥܒ݂ܳܕ݂ܳܐ
ܡܫܰܡܠܝܳܐ
ܕ݁ܬ݂ܶܗܘܽܘܢ
ܓ݁ܡܺܝܪܺܝܢ
ܘܰܡܫܰܠܡܳܢܺܝܢ
ܘܰܒ݂ܡܶܕ݁ܶܡ
ܠܳܐ ܗܘܰܝܬ݁ܽܘܢ
ܚܰܣܺܝܪܺܝܢ܂</div>
<div type="v" n="5">ܐܶܢ ܐ݈ܢܳܫ
ܕ݁ܶܝܢ
ܡܶܢܟ݂ܽܘܢ
ܚܣܺܝܪ ܡܶܢ
ܚܶܟ݂ܡܬ݂ܳܐ
ܢܶܫܰܐܠ ܡܶܢ
ܐܰܠܳܗܳܐ
ܕ݁ܝܳܗܶܒ݂
ܠܟ݂ܽܠ
ܦ݁ܫܺܝܛܳܐܝܺܬ݂
ܘܠܳܐ ܡܚܰܣܶܕ݂
ܘܡܶܬ݂ܝܰܗܒ݁ܳܐ
ܠܶܗ܂</div>
<div type="v" n="6">ܢܶܫܰܐܠ
ܕ݁ܶܝܢ
ܒ݁ܗܰܝܡܳܢܽܘܬ݂ܳܐ
ܟ݁ܰܕ݂ ܠܳܐ
ܡܶܬ݂ܦ݁ܰܠܰܓ݂
ܗܰܘ ܓ݁ܶܝܪ
ܕ݁ܡܶܬ݂ܦ݁ܰܠܰܓ݂
ܕ݁ܳܡܶܐ
ܠܓ݂ܰܠ݈ܠܶܐ
ܕ݁ܝܰܡܳܐ
ܕ݁ܫܳܓ݂ܫܳܐ
ܠܗܽܘܢ
ܪܽܘܚܳܐ܂</div>
<div type="v" n="7">ܘܠܳܐ
ܢܰܣܒ݁ܰܪ ܗܰܘ
ܒ݁ܰܪܢܳܫܳܐ
ܕ݁ܢܳܣܶܒ݂
ܡܶܕ݁ܶܡ ܡܶܢ
ܡܳܪܝܳܐ܂</div>
<div type="v" n="8">ܐܰܝܢܳܐ
ܕ݁ܰܦ݂ܠܺܝܓ݂
ܒ݁ܪܶܥܝܳܢܶܗ
ܘܰܫܓ݂ܺܝܫ
ܒ݁ܟ݂ܽܠܗܶܝܢ
ܐܽܘܪܚܳܬ݂ܶܗ܂</div>
<div type="v" n="9">ܢܶܫܬ݁ܰܒ݂ܗܰܪ
ܕ݁ܶܝܢ ܐܰܚܳܐ
ܡܰܟ݁ܺܝܟ݂ܳܐ
ܒ݁ܪܽܘܡܪܳܡܶܗ܂</div>
<div type="v" n="10">ܘܥܰܬ݁ܺܝܪܳܐ
ܒ݁ܡܽܘܟ݁ܳܟ݂ܶܗ
ܡܶܛܽܠ ܕ݁ܰܐܝܟ݂
ܗܰܒ݁ܳܒ݂ܳܐ
ܕ݁ܥܶܣܒ݁ܳܐ
ܗܳܟ݂ܰܢܳܐ
ܥܳܒ݂ܰܪ܂</div>
<div type="v" n="11">ܕ݁ܳܢܰܚ
ܓ݁ܶܝܪ ܫܶܡܫܳܐ
ܒ݁ܚܽܘܡܶܗ
ܘܡܰܘܒ݁ܶܫ ܠܶܗ
ܠܥܶܣܒ݁ܳܐ
ܘܗܰܒ݁ܳܒ݂ܶܗ
ܢܳܦ݂ܶܠ
ܘܫܽܘܦ݂ܪܳܐ
ܕ݁ܚܶܙܘܶܗ
ܐܳܒ݂ܶܕ݂
ܗܳܟ݂ܰܢܳܐ ܐܳܦ݂
ܥܰܬ݁ܺܝܪܳܐ
ܚܳܡܶܐ
ܒ݁ܗܽܘܦ݁ܳܟ݂ܰܘܗ݈ܝ܂</div>
<div type="v" n="12">ܛܽܘܒ݂ܰܘܗ݈ܝ
ܠܓ݂ܰܒ݂ܪܳܐ
ܕ݁ܰܡܣܰܝܒ݁ܰܪ
ܢܶܣܝܽܘܢܶܐ
ܕ݁ܡܳܐ
ܕ݁ܶܐܬ݂ܒ݁ܚܰܪ
ܢܳܣܶܒ݂
ܟ݁ܠܺܝܠܳܐ
ܕ݁ܚܰܝܶܐ ܗܰܘ
ܕ݁ܰܡܠܰܟ݂
ܐܰܠܳܗܳܐ
ܠܰܐܝܠܶܝܢ
ܕ݁ܪܳܚܡܺܝܢ
ܠܶܗ܂</div>
<div type="v" n="13">ܠܳܐ
ܢܺܐܡܰܪ ܐ݈ܢܳܫ
ܟ݁ܰܕ݂
ܡܶܬ݂ܢܰܣܶܐ
ܕ݁ܡܶܢ ܐܰܠܳܗܳܐ
ܡܶܬ݂ܢܰܣܶܐ
ܐ݈ܢܳܐ ܐܰܠܳܗܳܐ
ܓ݁ܶܝܪ ܠܳܐ
ܡܢܰܣܰܝ
ܒ݁ܒ݂ܺܝܫܳܬ݂ܳܐ
ܘܗܽܘ ܠܐ݈ܢܳܫ
ܠܳܐ ܡܢܰܣܶܐ܂</div>
<div type="v" n="14">ܐܶܠܳܐ
ܐ݈ܢܳܫ ܐ݈ܢܳܫ
ܡܶܢ ܪܶܓ݁ܬ݂ܶܗ
ܗ݈ܽܘ
ܡܶܬ݂ܢܰܣܶܐ
ܘܡܶܬ݂ܪܰܓ݂ܪܰܓ݂
ܘܡܶܬ݂ܢܓ݂ܶܕ݂܂</div>
<div type="v" n="15">ܘܗܳܕ݂ܶܐ
ܪܶܓ݁ܬ݂ܳܐ
ܒ݁ܳܛܢܳܐ
ܘܝܳܠܕ݁ܳܐ
ܚܛܺܝܬ݂ܳܐ
ܚܛܺܝܬ݂ܳܐ
ܕ݁ܶܝܢ ܡܳܐ
ܕ݁ܶܐܬ݂ܓ݁ܰܡܪܰܬ݂
ܝܳܠܕ݁ܳܐ
ܡܰܘܬ݁ܳܐ܂</div>
<div type="v" n="16">ܠܳܐ
ܬ݁ܶܛܥܽܘܢ
ܐܰܚܰܝ
ܚܰܒ݁ܺܝܒ݂ܶܐ܂</div>
<div type="v" n="17">ܟ݁ܽܠ
ܡܰܘܗܰܒ݂ܬ݁ܳܐ
ܛܳܒ݂ܬ݂ܳܐ
ܘܰܡܫܰܡܠܰܝܬ݁ܳܐ
ܡܶܢ ܠܥܶܠ
ܢܳܚܬ݁ܳܐ ܡܶܢ
ܐܰܒ݂ܳܐ
ܕ݁ܢܰܗܺܝܪܶܐ
ܗܰܘ ܕ݁ܠܰܝܬ݁
ܠܘܳܬ݂ܶܗ
ܫܽܘܚܠܳܦ݂ܳܐ
ܡܶܕ݁ܶܡ
ܐܳܦ݂ܠܳܐ
ܛܶܠܳܢܺܝܬ݂ܳܐ
ܕ݁ܫܽܘܓ݂ܢܳܝܳܐ܂</div>
<div type="v" n="18">ܗܽܘܝܽܘ
ܨܒ݂ܳܐ
ܘܝܰܠܕ݁ܰܢ
ܒ݁ܡܶܠܬ݂ܳܐ
ܕ݁ܩܽܘܫܬ݁ܳܐ
ܕ݁ܢܶܗܘܶܐ
ܪܺܫܺܝܬ݂ܳܐ
ܕ݁ܒ݂ܶܪܝܳܬ݂ܶܗ܂</div>
<div type="v" n="19">ܘܰܐܢ݈ܬ݁ܽܘܢ
ܐܰܚܰܝ
ܚܰܒ݁ܺܝܒ݂ܶܐ
ܟ݁ܽܠܢܳܫ
ܡܶܢܟ݂ܽܘܢ
ܢܶܗܘܶܐ
ܡܣܰܪܗܰܒ݂
ܠܡܶܫܡܰܥ
ܘܡܰܘܚܰܪ
ܠܰܡܡܰܠܳܠܽܘ
ܘܡܰܘܚܰܪ
ܠܡܶܪܓ݁ܰܙ܂</div>
<div type="v" n="20">ܪܽܘܓ݂ܙܶܗ
ܓ݁ܶܝܪ
ܕ݁ܓ݂ܰܒ݂ܪܳܐ
ܙܰܕ݁ܺܝܩܽܘܬ݂ܳܐ
ܕ݁ܰܐܠܳܗܳܐ ܠܳܐ
ܥܳܒ݂ܶܕ݂܂</div>
<div type="v" n="21">ܡܶܛܽܠ
ܗܳܢܳܐ ܐܰܪܚܶܩܘ
ܡܶܢܟ݂ܽܘܢ
ܟ݁ܽܠܳܗ
ܛܰܢܦ݂ܽܘܬ݂ܳܐ
ܘܣܽܘܓ݂ܳܐܐ
ܕ݁ܒ݂ܺܝܫܽܘܬ݂ܳܐ
ܘܰܒ݂ܡܰܟ݁ܺܝܟ݂ܽܘܬ݂ܳܐ
ܩܰܒ݁ܶܠܘ
ܡܶܠܬ݂ܳܐ
ܕ݁ܰܢܨܺܝܒ݂ܳܐ
ܒ݁ܰܟ݂ܝܳܢܰܢ
ܕ݁ܗܺܝ
ܡܶܫܟ݁ܚܳܐ
ܕ݁ܬ݂ܰܚܶܐ
ܐܶܢܶܝܢ
ܢܰܦ݂ܫܳܬ݂ܟ݂ܽܘܢ܂</div>
<div type="v" n="22">ܗܘܰܘ
ܕ݁ܶܝܢ
ܥܳܒ݂ܽܘܕ݂ܶܐ
ܕ݁ܡܶܠܬ݂ܳܐ
ܘܠܳܐ ܫܳܡܽܘܥܶܐ
ܒ݁ܰܠܚܽܘܕ݂
ܘܠܳܐ ܬ݁ܰܛܥܽܘܢ
ܢܰܦ݂ܫܳܬ݂ܟ݂ܽܘܢ܂</div>
<div type="v" n="23">ܐܶܢ ܐ݈ܢܳܫ
ܓ݁ܶܝܪ ܢܶܗܘܶܐ
ܫܳܡܽܘܥܳܗ
ܕ݁ܡܶܠܬ݂ܳܐ
ܘܠܳܐ
ܥܳܒ݂ܽܘܕ݂ܳܗ
ܗܳܢܳܐ ܕ݁ܳܡܶܐ
ܠܗܰܘ ܕ݁ܰܚܙܳܐ
ܐܰܦ݁ܰܘܗ݈ܝ
ܒ݁ܡܰܚܙܺܝܬ݂ܳܐ܂</div>
<div type="v" n="24">ܚܙܳܐ
ܓ݁ܶܝܪ ܢܰܦ݂ܫܶܗ
ܘܰܥܒ݂ܰܪ
ܘܰܛܥܳܐ
ܕ݁ܰܐܝܟ݁ܰܢܳܐ
ܗܘܳܐ܂</div>
<div type="v" n="25">ܟ݁ܽܠ
ܕ݁ܶܝܢ ܕ݁ܚܳܪ
ܒ݁ܢܳܡܽܘܣܳܐ
ܡܫܰܠܡܳܢܳܐ
ܕ݁ܚܺܐܪܽܘܬ݂ܳܐ
ܘܩܰܘܺܝ ܒ݁ܶܗ
ܠܳܐ ܗܘܳܐ
ܫܳܡܽܘܥܳܐ
ܕ݁ܫܶܡܥܳܐ
ܕ݁ܡܶܬ݁ܛܥܶܐ
ܐܶܠܳܐ
ܥܳܒ݂ܽܘܕ݂ܳܐ
ܕ݁ܰܥܒ݂ܳܕ݂ܶܐ
ܘܗܳܢܳܐ
ܛܽܘܒ݂ܳܢܳܐ
ܢܶܗܘܶܐ
ܒ݁ܰܥܒ݂ܳܕ݂ܶܗ܂</div>
<div type="v" n="26">ܘܶܐܢ
ܐ݈ܢܳܫ ܣܳܒ݂ܰܪ
ܕ݁ܰܡܫܰܡܶܫ
ܠܰܐܠܳܗܳܐ ܘܠܳܐ
ܐܳܚܶܕ݂
ܠܶܫܳܢܶܗ ܐܶܠܳܐ
ܡܰܛܥܶܐ ܠܶܗ
ܠܶܒ݁ܶܗ
ܕ݁ܗܳܢܳܐ
ܣܪܺܝܩܳܐ ܗ݈ܝ
ܬ݁ܶܫܡܶܫܬ݁ܶܗ܂</div>
<div type="v" n="27">ܬ݁ܶܫܡܶܫܬ݁ܳܐ
ܓ݁ܶܝܪ
ܕ݁ܟ݂ܺܝܬ݂ܳܐ
ܘܩܰܕ݁ܺܝܫܬ݁ܳܐ
ܩܕ݂ܳܡ ܐܰܠܳܗܳܐ
ܐܰܒ݂ܳܐ ܗܳܕ݂ܶܐ
ܗ݈ܝ ܠܡܶܣܥܰܪ
ܝܰܬ݂ܡܶܐ
ܘܰܐܪܡܠܳܬ݂ܳܐ
ܒ݁ܽܐܘܠܨܳܢܰܝܗܽܘܢ
ܘܰܠܡܶܛܰܪ
ܐ݈ܢܳܫ ܢܰܦ݂ܫܶܗ
ܡܶܢ ܥܳܠܡܳܐ
ܕ݁ܠܳܐ
ܛܽܘܠܫܳܐ܂</div>
</div>
<div type="ch" n="2">
<div type="title" n="title"> ܀ ܐܓܪܬܐ
ܕܝܥܩܘܒ ܒܒ </div>
<div type="v" n="1">ܐܰܚܰܝ ܠܳܐ
ܒ݁ܡܰܣܰܒ݂
ܒ݁ܰܐܦ݁ܶܐ
ܬ݁ܶܗܘܽܘܢ
ܐܰܚܺܝܕ݂ܺܝܢ
ܠܗܰܝܡܳܢܽܘܬ݂ܳܐ
ܕ݁ܬ݂ܶܫܒ݁ܽܘܚܬ݁ܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ܂</div>
<div type="v" n="2">ܐܶܢ ܓ݁ܶܝܪ
ܢܶܥܽܘܠ
ܠܰܟ݂ܢܽܘܫܬ݁ܟ݂ܽܘܢ
ܐ݈ܢܳܫ
ܕ݁ܥܶܙܩܳܬ݂ܶܗ
ܕ݁ܕ݂ܰܗܒ݂ܳܐ
ܐܰܘ
ܕ݁ܡܳܐܢܰܘܗ݈ܝ
ܫܰܦ݁ܺܝܪܶܐ
ܘܢܶܥܽܘܠ
ܡܶܣܟ݁ܺܢܳܐ
ܒ݁ܡܳܐܢܶܐ
ܨܳܐܶܐ܂</div>
<div type="v" n="3">ܘܰܬ݂ܚܽܘܪܽܘܢ
ܒ݁ܗܰܘ
ܕ݁ܰܠܒ݂ܺܝܫ
ܡܳܐܢܶܐ
ܫܰܦ݁ܺܝܪܶܐ
ܘܬ݂ܺܐܡܪܽܘܢ
ܠܶܗ ܐܰܢ݈ܬ݁
ܗܳܪܟ݁ܳܐ ܬ݁ܶܒ݂
ܫܰܦ݁ܺܝܪ
ܘܰܠܡܶܣܟ݁ܺܢܳܐ
ܬ݁ܺܐܡܪܽܘܢ ܠܶܗ
ܐܰܢ݈ܬ݁ ܩܽܘܡ
ܠܗܰܠ ܐܰܘ
ܬ݁ܶܒ݂ ܠܳܟ݂
ܗܳܪܟ݁ܳܐ ܩܕ݂ܳܡ
ܟ݁ܽܘܒ݂ܫܳܐ
ܕ݁ܪܶܓ݂ܠܰܝܢ܂</div>
<div type="v" n="4">ܠܳܐ ܗܳܐ
ܐܶܬ݂ܦ݁ܰܠܰܓ݂ܬ݁ܽܘܢ
ܠܟ݂ܽܘܢ
ܒ݁ܢܰܦ݂ܫܟ݂ܽܘܢ
ܘܰܗܘܰܝܬ݁ܽܘܢ
ܡܦ݂ܰܪܫܳܢܶܐ
ܕ݁ܡܰܚܫܒ݂ܳܬ݂ܳܐ
ܒ݁ܺܝܫܳܬ݂ܳܐ܂</div>
<div type="v" n="5">ܫܡܰܥܘ
ܐܰܚܰܝ
ܚܰܒ݁ܺܝܒ݂ܶܐ
ܠܳܐ ܗ݈ܘܳܐ
ܠܡܶܣܟ݁ܺܢܶܐ
ܕ݁ܥܳܠܡܳܐ
ܥܰܬ݁ܺܝܪܶܐ
ܕ݁ܶܝܢ
ܒ݁ܗܰܝܡܳܢܽܘܬ݂ܳܐ
ܓ݁ܒ݂ܳܐ
ܐܰܠܳܗܳܐ
ܕ݁ܢܶܗܘܽܘܢ
ܝܳܪܬ݁ܶܐ
ܒ݁ܡܰܠܟ݁ܽܘܬ݂ܳܐ
ܗܳܝ ܕ݁ܰܡܠܰܟ݂
ܐܰܠܳܗܳܐ
ܠܰܐܝܠܶܝܢ
ܕ݁ܪܳܚܡܺܝܢ
ܠܶܗ܂</div>
<div type="v" n="6">ܐܰܢ݈ܬ݁ܽܘܢ
ܕ݁ܶܝܢ
ܫܳܛܬ݁ܽܘܢܳܝܗ݈ܝ
ܠܡܶܣܟ݁ܺܢܳܐ
ܠܳܐ ܗܳܐ
ܥܰܬ݁ܺܝܪܶܐ
ܡܶܫܬ݁ܰܥܠܶܝܢ
ܥܠܰܝܟ݁ܽܘܢ
ܘܗܶܢܽܘܢ
ܢܳܓ݂ܕ݁ܺܝܢ
ܠܟ݂ܽܘܢ
ܠܒ݂ܶܝܬ݂
ܕ݁ܺܝܢܳܐ܂</div>
<div type="v" n="7">ܠܳܐ ܗܳܐ
ܗܶܢܽܘܢ
ܡܓ݂ܰܕ݁ܦ݂ܺܝܢ
ܥܰܠ ܫܡܳܐ
ܛܳܒ݂ܳܐ
ܕ݁ܶܐܬ݂ܩܪܺܝ
ܥܠܰܝܟ݁ܽܘܢ܂</div>
<div type="v" n="8">ܘܶܐܢ
ܢܳܡܽܘܣܳܐ
ܕ݁ܰܐܠܳܗܳܐ
ܒ݁ܗܳܕ݂ܶܐ
ܡܫܰܠܡܺܝܬ݁ܽܘܢ
ܐܰܝܟ݂
ܕ݁ܰܟ݂ܬ݂ܺܝܒ݂
ܕ݁ܬ݂ܶܪܚܰܡ
ܠܩܰܪܺܝܒ݂ܳܟ݂
ܐܰܝܟ݂
ܢܰܦ݂ܫܳܟ݂
ܫܰܦ݁ܺܝܪ
ܥܳܒ݂ܕ݁ܺܝܢ
ܐܢ݈ܬ݁ܽܘܢ܂</div>
<div type="v" n="9">ܐܶܢ ܕ݁ܶܝܢ
ܒ݁ܰܐܦ݁ܶܐ
ܢܳܣܒ݁ܺܝܢ
ܐܢ݈ܬ݁ܽܘܢ
ܚܛܺܝܬ݂ܳܐ
ܥܳܒ݂ܕ݁ܺܝܢ
ܐܢ݈ܬ݁ܽܘܢ
ܘܡܶܬ݂ܟ݁ܰܘܢܺܝܢ
ܐܢ݈ܬ݁ܽܘܢ ܡܶܢ
ܢܳܡܽܘܣܳܐ
ܐܰܝܟ݂ ܥܳܒ݂ܪܰܝ
ܥܰܠ
ܢܳܡܽܘܣܳܐ܂</div>
<div type="v" n="10">ܐܰܝܢܳܐ
ܓ݁ܶܝܪ
ܕ݁ܟ݂ܽܠܶܗ
ܢܳܡܽܘܣܳܐ
ܢܳܛܰܪ
ܘܒ݂ܰܚܕ݂ܳܐ
ܫܳܪܰܥ ܠܟ݂ܽܠܶܗ
ܢܳܡܽܘܣܳܐ
ܐܶܬ݂ܚܰܝܰܒ݂܂</div>
<div type="v" n="11">ܗܰܘ ܓ݁ܶܝܪ
ܕ݁ܶܐܡܰܪ ܕ݁ܠܳܐ
ܬ݁ܓ݂ܽܘܪ ܗܽܘ
ܐܶܡܰܪ ܕ݁ܠܳܐ
ܬ݁ܶܩܛܽܘܠ ܐܶܢ
ܕ݁ܶܝܢ ܠܳܐ
ܓ݁ܳܐܰܪ ܐܰܢ݈ܬ݁
ܐܶܠܳܐ ܩܳܛܶܠ
ܐܰܢ݈ܬ݁ ܗܘܰܝܬ݁
ܠܳܟ݂ ܥܳܒ݂ܰܪ
ܥܰܠ
ܢܳܡܽܘܣܳܐ܂</div>
<div type="v" n="12">ܗܳܟ݂ܰܢܳܐ
ܗܘܰܝܬ݁ܽܘܢ
ܡܡܰܠܠܺܝܢ
ܘܗܳܟ݂ܰܢܳܐ
ܗܘܰܝܬ݁ܽܘܢ
ܣܳܥܪܺܝܢ ܐܰܝܟ݂
ܐ݈ܢܳܫܳܐ
ܕ݁ܰܒ݂ܢܳܡܽܘܣܳܐ
ܕ݁ܚܺܐܪܽܘܬ݂ܳܐ
ܥܬ݂ܺܝܕ݂ܺܝܢ
ܐܢ݈ܬ݁ܽܘܢ
ܠܡܶܬ݁ܕ݂ܳܢܽܘ܂</div>
<div type="v" n="13">ܕ݁ܺܝܢܳܐ
ܓ݁ܶܝܪ ܗܳܘܶܐ
ܕ݁ܠܳܐ ܪܰܚܡܶܐ
ܥܰܠ ܗܰܘ ܕ݁ܠܳܐ
ܥܳܒ݂ܶܕ݂
ܪܰܚܡܶܐ
ܡܶܫܬ݁ܰܥܠܶܝܢ
ܐܢ݈ܬ݁ܽܘܢ
ܒ݁ܪܰܚܡܶܐ ܥܰܠ
ܕ݁ܺܝܢܳܐ܂</div>
<div type="v" n="14">ܡܳܢܳܐ
ܗܶܢܝܳܢܳܐ
ܐܰܚܰܝ ܐܶܢ
ܐ݈ܢܳܫ ܐܳܡܰܪ
ܕ݁ܺܐܝܬ݂ ܠܺܝ
ܗܰܝܡܳܢܽܘܬ݂ܳܐ
ܘܰܥܒ݂ܳܕ݂ܶܐ
ܠܰܝܬ݁ ܠܶܗ
ܕ݁ܰܠܡܳܐ
ܡܶܫܟ݁ܚܳܐ
ܗܰܝܡܳܢܽܘܬ݂ܶܗ
ܕ݁ܬ݂ܰܚܶܝܘܗ݈ܝ܂</div>
<div type="v" n="15">ܘܶܐܢ
ܐܰܚܳܐ ܐܰܘ
ܚܳܬ݂ܳܐ
ܢܶܗܘܽܘܢ
ܥܰܪܛܶܠܳܝܺܝܢ
ܘܚܰܣܺܝܪܺܝܢ
ܣܰܝܒ݁ܳܪܬ݁ܳܐ
ܕ݁ܝܰܘܡܳܐ܂</div>
<div type="v" n="16">ܘܢܺܐܡܰܪ
ܠܗܽܘܢ ܐ݈ܢܳܫ
ܡܶܢܟ݂ܽܘܢ ܙܶܠܘ
ܒ݁ܰܫܠܳܡܳܐ
ܫܚܰܢܘ
ܘܰܣܒ݂ܰܥܘ ܘܠܳܐ
ܬ݁ܶܬ݁ܠܽܘܢ
ܠܗܽܘܢ
ܣܢܺܝܩܽܘܬ݂ܶܗ
ܕ݁ܦ݂ܰܓ݂ܪܳܐ
ܡܳܢܳܐ
ܗܶܢܝܳܢܳܐ܂</div>
<div type="v" n="17">ܗܳܟ݂ܰܢܳܐ
ܐܳܦ݂
ܗܰܝܡܳܢܽܘܬ݂ܳܐ
ܕ݁ܠܳܐ
ܥܒ݂ܳܕ݂ܶܐ
ܡܺܝܬ݂ܳܐ ܗ݈ܝ
ܒ݁ܰܠܚܽܘܕ݂ܶܝܗ܂</div>
<div type="v" n="18">ܐܳܡܰܪ
ܓ݁ܶܝܪ ܐ݈ܢܳܫ
ܠܳܟ݂ ܐܺܝܬ݂
ܠܳܟ݂
ܗܰܝܡܳܢܽܘܬ݂ܳܐ
ܘܠܺܝ ܐܺܝܬ݂
ܠܺܝ ܥܒ݂ܳܕ݂ܶܐ
ܚܰܘܳܢܝ
ܗܰܝܡܳܢܽܘܬ݂ܳܟ݂
ܕ݁ܠܳܐ
ܥܒ݂ܳܕ݂ܶܐ
ܘܶܐܢܳܐ ܡܚܰܘܶܐ
ܐ݈ܢܳܐ ܠܳܟ݂
ܗܰܝܡܳܢܽܘܬ݂ܝ
ܡܶܢ
ܥܒ݂ܳܕ݂ܰܝ܂</div>
<div type="v" n="19">ܡܗܰܝܡܶܢ
ܐܰܢ݈ܬ݁ ܕ݁ܚܰܕ݂
ܗ݈ܽܘ ܐܰܠܳܗܳܐ
ܫܰܦ݁ܺܝܪ
ܥܳܒ݂ܶܕ݂
ܐܰܢ݈ܬ݁ ܐܳܦ݂
ܫܺܐܕ݂ܶܐ
ܡܗܰܝܡܢܺܝܢ
ܘܪܳܥܠܺܝܢ܂</div>
<div type="v" n="20">ܨܳܒ݂ܶܐ
ܐܰܢ݈ܬ݁ ܕ݁ܶܝܢ
ܕ݁ܬ݂ܶܕ݁ܰܥ ܐܳܘ
ܒ݁ܰܪܢܳܫܳܐ
ܚܰܠܳܫܳܐ
ܕ݁ܗܰܝܡܳܢܽܘܬ݂ܳܐ
ܕ݁ܠܳܐ
ܥܒ݂ܳܕ݂ܶܐ
ܡܺܝܬ݂ܳܐ ܗ݈ܝ܂</div>
<div type="v" n="21">ܐܰܒ݂ܽܘܢ
ܐܰܒ݂ܪܳܗܳܡ ܠܳܐ
ܗ݈ܘܳܐ ܡܶܢ
ܥܒ݂ܳܕ݂ܶܐ
ܐܶܙܕ݁ܰܕ݁ܰܩ
ܕ݁ܰܐܣܶܩ
ܠܺܐܝܣܚܳܩ
ܒ݁ܪܶܗ ܥܰܠ
ܡܰܕ݂ܒ݁ܚܳܐ܂</div>
<div type="v" n="22">ܚܳܙܶܐ
ܐܰܢ݈ܬ݁
ܕ݁ܗܰܝܡܳܢܽܘܬ݂ܶܗ
ܣܰܝܥܰܬ݂
ܠܰܥܒ݂ܳܕ݂ܰܘܗ݈ܝ
ܘܡܶܢ ܥܒ݂ܳܕ݂ܶܐ
ܗܰܝܡܳܢܽܘܬ݂ܶܗ
ܐܶܬ݂ܓ݁ܰܡܪܰܬ݂܂</div>
<div type="v" n="23">ܘܰܫܠܶܡ
ܟ݁ܬ݂ܳܒ݂ܳܐ
ܕ݁ܶܐܡܰܪ
ܕ݁ܗܰܝܡܶܢ
ܐܰܒ݂ܪܳܗܳܡ
ܒ݁ܰܐܠܳܗܳܐ
ܘܶܐܬ݂ܚܰܫܒ݁ܰܬ݂
ܠܶܗ
ܠܙܰܕ݁ܺܝܩܽܘ
ܘܪܳܚܡܳܐ
ܕ݁ܰܐܠܳܗܳܐ
ܐܶܬ݂ܩܪܺܝ܂</div>
<div type="v" n="24">ܚܳܙܶܐ
ܐܰܢ݈ܬ݁ ܕ݁ܡܶܢ
ܥܒ݂ܳܕ݂ܶܐ
ܡܶܙܕ݁ܰܕ݁ܰܩ
ܒ݁ܰܪܢܳܫܳܐ
ܘܠܳܐ ܗ݈ܘܳܐ
ܡܶܢ
ܗܰܝܡܳܢܽܘܬ݂ܳܐ
ܒ݁ܰܠܚܽܘܕ݂܂</div>
<div type="v" n="25">ܗܳܟ݂ܰܢܳܐ
ܐܳܦ݂ ܪܳܚܳܒ݂
ܙܳܢܺܝܬ݂ܳܐ ܠܳܐ
ܗ݈ܘܳܐ ܡܶܢ
ܥܒ݂ܳܕ݂ܶܐ
ܐܶܙܕ݁ܰܕ݁ܩܰܬ݂
ܕ݁ܩܰܒ݁ܠܰܬ݂
ܠܓ݂ܳܫܽܘܫܶܐ
ܘܒ݂ܽܐܘܪܚܳܐ
ܐ݈ܚܪܺܬ݂ܳܐ
ܐܰܦ݁ܩܰܬ݂
ܐܶܢܽܘܢ܂</div>
<div type="v" n="26">ܐܰܝܟ݁ܰܢܳܐ
ܕ݁ܦ݂ܰܓ݂ܪܳܐ
ܕ݁ܠܳܐ ܪܽܘܚܳܐ
ܡܺܝܬ݂ ܗ݈ܽܘ
ܗܳܟ݂ܰܢܳܐ ܐܳܦ݂
ܗܰܝܡܳܢܽܘܬ݂ܳܐ
ܕ݁ܠܳܐ
ܥܒ݂ܳܕ݂ܶܐ
ܡܺܝܬ݂ܳܐ ܗ݈ܝ܂</div>
</div>
<div type="ch" n="3">
<div type="title" n="title"> ܀ ܐܓܪܬܐ
ܕܝܥܩܘܒ ܓܓ </div>
<div type="v" n="1">ܠܳܐ
ܣܰܓ݁ܺܝܶܐܐ
ܡܰܠܦ݂ܳܢܶܐ
ܢܶܗܘܽܘܢ
ܒ݁ܟ݂ܽܘܢ ܐܰܚܰܝ
ܐܶܠܳܐ
ܗܘܰܝܬ݁ܽܘܢ
ܝܳܕ݂ܥܺܝܢ
ܕ݁ܕ݂ܺܝܢܳܐ
ܝܰܬ݁ܺܝܪܳܐ
ܚܰܝܳܒ݂ܺܝܢܰܢ܂</div>
<div type="v" n="2">ܣܰܓ݁ܺܝܳܐܬ݂ܳܐ
ܓ݁ܶܝܪ
ܡܶܫܬ݁ܰܪܥܺܝܢܰܢ
ܟ݁ܽܠܰܢ ܟ݁ܽܠ
ܕ݁ܰܒ݂ܡܶܠܬ݂ܳܐ
ܠܳܐ ܫܳܪܰܥ
ܗܳܢܳܐ
ܐܺܝܬ݂ܰܘܗ݈ܝ
ܓ݁ܰܒ݂ܪܳܐ
ܓ݁ܡܺܝܪܳܐ
ܕ݁ܡܶܫܟ݁ܰܚ
ܢܫܰܥܒ݁ܶܕ݂
ܐܳܦ݂ ܟ݁ܽܠܶܗ
ܦ݁ܰܓ݂ܪܶܗ܂</div>
<div type="v" n="3">ܗܳܐ ܓ݁ܶܝܪ
ܦ݁ܓ݂ܽܘܕ݂ܶܐ
ܒ݁ܦ݂ܽܘܡܳܐ
ܕ݁ܪܰܟ݂ܫܳܐ
ܪܳܡܶܝܢܰܢ
ܐܰܝܟ݂
ܕ݁ܢܶܫܬ݁ܰܥܒ݁ܕ݂ܽܘܢ
ܠܰܢ ܘܟ݂ܽܠܶܗ
ܓ݁ܽܘܫܡܗܽܘܢ
ܡܰܗܦ݁ܟ݂ܺܝܢܰܢ܂</div>
<div type="v" n="4">ܐܳܦ݂
ܐܶܠܦ݂ܶܐ
ܥܰܫܺܝܢܳܬ݂ܳܐ
ܟ݁ܰܕ݂
ܕ݁ܒ݂ܺܝܪܳܢ
ܠܗܶܝܢ ܪܽܘܚܶܐ
ܩܰܫܝܳܬ݂ܳܐ ܡܶܢ
ܩܰܝܣܳܐ
ܙܥܽܘܪܳܐ
ܡܶܬ݂ܢܰܬ݁ܦ݂ܳܢ
ܠܰܐܬ݂ܰܪ
ܕ݁ܚܳܐܰܪ
ܨܶܒ݂ܝܳܢܶܗ
ܕ݁ܗܰܘ
ܕ݁ܰܡܕ݂ܰܒ݁ܰܪ܂</div>
<div type="v" n="5">ܗܳܟ݂ܰܢܳܐ
ܐܳܦ݂ ܠܶܫܳܢܳܐ
ܗܰܕ݁ܳܡܳܐ ܗ݈ܘ
ܙܥܽܘܪܳܐ
ܘܡܶܫܬ݁ܰܥܠܶܐ
ܐܳܦ݂ ܢܽܘܪܳܐ
ܙܥܽܘܪܬ݁ܳܐ
ܥܳܒ݂ܶܐ
ܣܰܓ݁ܺܝܶܐܐ
ܡܰܘܩܕ݂ܳܐ܂</div>
<div type="v" n="6">ܘܠܶܫܳܢܳܐ
ܢܽܘܪܳܐ ܗ݈ܘ
ܘܥܳܠܡܳܐ
ܕ݁ܰܚܛܺܝܬ݂ܳܐ
ܐܰܝܟ݂ ܥܳܒ݂ܳܐ
ܗ݈ܘ ܘܗܽܘ
ܠܶܫܳܢܳܐ ܟ݁ܰܕ݂
ܐܺܝܬ݂ܰܘܗ݈ܝ
ܒ݁ܗܰܕ݁ܳܡܰܝܢ
ܡܟ݂ܰܬ݁ܶܡ ܠܶܗ
ܠܟ݂ܽܠܶܗ
ܦ݁ܰܓ݂ܪܰܢ
ܘܡܰܘܩܶܕ݂
ܝܽܘܒ݁ܳܠܶܐ
ܕ݁ܫܰܪܒ݂ܳܬ݂ܰܢ
ܕ݁ܪܳܗܛܺܝܢ
ܐܰܝܟ݂
ܓ݁ܺܝܓ݂ܠܶܐ
ܘܝܳܩܶܕ݂ ܐܳܦ݂
ܗܽܘ
ܒ݁ܢܽܘܪܳܐ܂</div>
<div type="v" n="7">ܟ݁ܽܠܗܽܘܢ
ܓ݁ܶܝܪ ܟ݁ܝܳܢܶܐ
ܕ݁ܚܰܝܘܳܬ݂ܳܐ
ܘܰܕ݂ܦ݂ܳܪܰܚܬ݂ܳܐ
ܘܪܰܚܫܳܐ
ܕ݁ܝܰܡܳܐ
ܘܰܕ݂ܝܰܒ݂ܫܳܐ
ܡܶܫܬ݁ܰܥܒ݁ܕ݂ܺܝܢ
ܠܰܟ݂ܝܳܢܳܐ
ܕ݁ܐ݈ܢܳܫܽܘܬ݂ܳܐ܂</div>
<div type="v" n="8">ܠܶܫܳܢܳܐ
ܕ݁ܶܝܢ ܐ݈ܢܳܫ
ܠܳܐ ܐܶܫܟ݁ܰܚ
ܕ݁ܢܶܟ݂ܒ݁ܫܺܝܘܗ݈ܝ
ܒ݁ܺܝܫܬ݁ܳܐ
ܗܳܕ݂ܶܐ ܕ݁ܠܳܐ
ܡܶܬ݁ܬ݁ܰܟ݂ܣܳܐ
ܡܠܶܐ ܗ݈ܽܘ
ܣܰܡܳܐ
ܕ݁ܡܰܘܬ݁ܳܐ܂</div>
<div type="v" n="9">ܒ݁ܶܗ
ܡܒ݂ܰܪܟ݂ܺܝܢܰܢ
ܠܡܳܪܝܳܐ
ܘܰܐܒ݂ܳܐ ܘܒ݂ܶܗ
ܠܳܝܛܺܝܢܰܢ
ܠܰܒ݂ܢܰܝܢܳܫܳܐ
ܕ݁ܒ݂ܰܕ݂ܡܽܘܬ݂ܳܐ
ܕ݁ܰܐܠܳܗܳܐ
ܥܒ݂ܺܝܕ݂ܺܝܢ܂</div>
<div type="v" n="10">ܘܡܶܢܶܗ
ܡܶܢ ܦ݁ܽܘܡܳܐ
ܢܳܦ݂ܩܳܢ
ܒ݁ܽܘܪܟ݁ܳܬ݂ܳܐ
ܘܠܰܘܛܳܬ݂ܳܐ
ܠܳܐ ܘܳܠܶܐ
ܐܰܚܰܝ
ܕ݁ܗܳܠܶܝܢ
ܗܳܟ݂ܰܢܳܐ
ܢܶܣܬ݁ܰܥܪܳܢ܂</div>
<div type="v" n="11">ܕ݁ܰܠܡܳܐ
ܡܶܫܟ݁ܚܳܐ
ܕ݁ܡܶܢ ܚܰܕ݂
ܡܰܒ݁ܽܘܥܳܐ
ܢܶܦ݁ܩܽܘܢ
ܡܰܝܳܐ ܚܠܰܝܳܐ
ܘܡܰܪܺܝܪܶܐ܂</div>
<div type="v" n="12">ܐܰܘ
ܕ݁ܰܠܡܳܐ
ܡܶܫܟ݁ܚܳܐ
ܬ݁ܺܬ݁ܳܐ ܐܰܚܰܝ
ܕ݁ܙܰܝܬ݁ܶܐ
ܬ݁ܶܥܒ݁ܶܕ݂ ܐܰܘ
ܓ݁ܦ݂ܶܬ݁ܳܐ
ܬ݁ܺܐܢܶܐ
ܗܳܟ݂ܰܢܳܐ ܐܳܦ݂
ܠܳܐ ܡܰܝܳܐ
ܡܰܠܺܝܚܶܐ
ܡܶܫܟ݁ܚܺܝܢ
ܕ݁ܢܶܬ݂ܥܰܒ݂ܕ݁ܽܘܢ
ܚܠܰܝܳܐ܂</div>
<div type="v" n="13">ܡܰܢܽܘ
ܡܶܢܟ݂ܽܘܢ
ܕ݁ܚܰܟ݁ܺܝܡ
ܘܰܪܕ݂ܶܐ
ܢܚܰܘܶܐ
ܥܒ݂ܳܕ݂ܰܘܗ݈ܝ
ܒ݁ܗܽܘܦ݁ܳܟ݂ܶܐ
ܫܰܦ݁ܺܝܪܶܐ
ܒ݁ܚܶܟ݂ܡܬ݂ܳܐ
ܡܰܟ݁ܺܝܟ݂ܬ݁ܳܐ܂</div>
<div type="v" n="14">ܐܶܢ ܕ݁ܶܝܢ
ܚܣܳܡܳܐ
ܡܰܪܺܝܪܳܐ
ܐܺܝܬ݂ ܒ݁ܟ݂ܽܘܢ
ܐܰܘ ܚܶܪܝܳܢܳܐ
ܒ݁ܠܶܒ݁ܰܝܟ݁ܽܘܢ
ܠܳܐ
ܬ݁ܶܬ݂ܚܰܬ݁ܪܽܘܢ
ܥܰܠ ܩܽܘܫܬ݁ܳܐ
ܘܰܬ݁ܕ݂ܰܓ݁ܠܽܘܢ܂</div>
<div type="v" n="15">ܡܶܛܽܠ
ܕ݁ܗܳܕ݂ܶܐ
ܚܶܟ݂ܡܬ݂ܳܐ ܡܶܢ
ܠܥܶܠ ܠܳܐ
ܢܶܚܬ݁ܰܬ݂
ܐܶܠܳܐ
ܐܺܝܬ݂ܶܝܗ
ܐܰܪܥܳܢܳܝܬ݁ܳܐ
ܡܶܢ ܚܽܘܫܳܒ݂ܶܐ
ܕ݁ܢܰܦ݂ܫܳܐ
ܘܡܶܢ
ܫܺܐܕ݂ܶܐ܂</div>
<div type="v" n="16">ܐܰܝܟ݁ܳܐ
ܓ݁ܶܝܪ ܕ݁ܺܐܝܬ݂
ܚܣܳܡܳܐ
ܘܚܶܪܝܳܢܳܐ
ܬ݁ܰܡܳܢ ܐܳܦ݂
ܕ݁ܠܽܘܚܝܳܐ
ܘܟ݂ܽܠܡܶܕ݁ܶܡ
ܕ݁ܒ݂ܺܝܫ܂</div>
<div type="v" n="17">ܚܶܟ݂ܡܬ݂ܳܐ
ܕ݁ܶܝܢ ܕ݁ܡܶܢ
ܠܥܶܠ ܕ݁ܰܟ݂ܝܳܐ
ܗ݈ܝ ܘܡܰܠܝܳܐ
ܫܠܳܡܳܐ
ܘܡܰܟ݁ܺܝܟ݂ܳܐ
ܘܡܶܫܬ݁ܰܡܥܳܢܝܳܐ
ܘܡܰܠܝܳܐ
ܪܰܚܡܶܐ
ܘܦ݂ܺܐܪܶܐ
ܛܳܒ݂ܶܐ
ܘܰܕ݂ܠܳܐ
ܦ݁ܳܠܓ݁ܽܘܬ݂ܳܐ
ܗ݈ܝ ܘܒ݂ܰܐܦ݁ܶܐ
ܠܳܐ ܢܳܣܒ݁ܳܐ܂</div>
<div type="v" n="18">ܦ݁ܺܐܪܶܐ
ܕ݁ܶܝܢ
ܕ݁ܙܰܕ݁ܺܝܩܽܘܬ݂ܳܐ
ܒ݁ܫܰܝܢܳܐ
ܡܶܙܕ݁ܰܪܥܺܝܢ
ܠܰܐܝܠܶܝܢ
ܕ݁ܥܳܒ݂ܕ݁ܺܝܢ
ܫܠܳܡܳܐ܂</div>
</div>
<div type="ch" n="4">
<div type="title" n="title"> ܀ ܐܓܪܬܐ
ܕܝܥܩܘܒ ܕܕ </div>
<div type="v" n="1">ܡܶܢ
ܐܰܝܟ݁ܳܐ ܐܺܝܬ݂
ܒ݁ܟ݂ܽܘܢ
ܩܪܳܒ݂ܶܐ
ܘܡܰܨܘܳܬ݂ܳܐ
ܠܳܐ ܗ݈ܘܳܐ ܡܶܢ
ܪܓ݂ܺܝܓ݂ܳܬ݂ܳܐ
ܕ݁ܡܰܩܪܒ݂ܳܢ
ܒ݁ܗܰܕ݁ܳܡܰܝܟ݁ܽܘܢ܂</div>
<div type="v" n="2">ܡܶܬ݂ܪܰܓ݂ܪܓ݂ܺܝܢ
ܐܢ݈ܬ݁ܽܘܢ
ܘܠܰܝܬ݁ ܠܟ݂ܽܘܢ
ܘܩܳܛܠܺܝܢ
ܐܢ݈ܬ݁ܽܘܢ
ܘܛܳܢܺܝܢ
ܐܢ݈ܬ݁ܽܘܢ ܘܠܳܐ
ܐܳܬ݂ܝܳܐ
ܒ݁ܺܐܝܕ݂ܰܝܟ݁ܽܘܢ
ܘܢܳܨܶܝܢ
ܐܢ݈ܬ݁ܽܘܢ
ܘܰܩܪܳܒ݂ܶܐ
ܥܳܒ݂ܕ݁ܺܝܢ
ܐܢ݈ܬ݁ܽܘܢ
ܘܠܰܝܬ݁ ܠܟ݂ܽܘܢ
ܡܶܛܽܠ ܕ݁ܠܳܐ
ܫܳܐܠܺܝܢ
ܐܢ݈ܬ݁ܽܘܢ܂</div>
<div type="v" n="3">ܫܳܐܠܺܝܢ
ܐܢ݈ܬ݁ܽܘܢ ܘܠܳܐ
ܢܳܣܒ݁ܺܝܢ
ܐܢ݈ܬ݁ܽܘܢ
ܡܶܛܽܠ
ܕ݁ܒ݂ܺܝܫܳܐܝܺܬ݂
ܫܳܐܠܺܝܢ
ܐܢ݈ܬ݁ܽܘܢ
ܐܰܝܟ݂
ܕ݁ܰܬ݁ܬ݂ܰܪܣܽܘܢ
ܪܓ݂ܺܝܓ݂ܳܬ݂ܟ݂ܽܘܢ܂</div>
<div type="v" n="4">ܓ݁ܰܝܳܪܶܐ
ܠܳܐ ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܪܶܚܡܬ݂ܶܗ
ܕ݁ܥܳܠܡܳܐ
ܗܳܢܳܐ
ܒ݁ܥܶܠܕ݁ܒ݂ܳܒ݂ܽܘܬ݂ܳܐ
ܗ݈ܝ ܕ݁ܰܐܠܳܗܳܐ
ܐܰܝܢܳܐ
ܗܳܟ݂ܺܝܠ
ܕ݁ܨܳܒ݂ܶܐ
ܕ݁ܢܶܗܘܶܐ
ܪܳܚܡܳܐ
ܕ݁ܥܳܠܡܳܐ
ܗܳܢܳܐ
ܒ݁ܥܶܠܕ݁ܒ݂ܳܒ݂ܳܐ
ܗܳܘܶܐ
ܠܰܐܠܳܗܳܐ܂</div>
<div type="v" n="5">ܐܰܘ
ܕ݁ܰܠܡܳܐ
ܣܪܺܝܩܳܐܝܺܬ݂
ܣܳܒ݂ܪܺܝܢ
ܐܢ݈ܬ݁ܽܘܢ
ܕ݁ܶܐܡܰܪ
ܟ݁ܬ݂ܳܒ݂ܳܐ
ܕ݁ܒ݂ܰܛܢܳܢܳܐ
ܪܳܓ݁ܳܐ ܪܽܘܚܳܐ
ܕ݁ܥܳܡܪܳܐ
ܒ݁ܰܢ܂</div>
<div type="v" n="6">ܛܰܝܒ݁ܽܘܬ݂ܳܐ
ܕ݁ܶܝܢ
ܝܰܬ݁ܺܝܪܬ݁ܳܐ
ܝܰܗ݈ܒ݂ ܠܰܢ
ܡܳܪܰܢ ܡܶܛܽܠ
ܗܳܕ݂ܶܐ ܐܶܡܰܪ
ܕ݁ܰܐܠܳܗܳܐ
ܡܡܰܟ݁ܶܟ݂
ܠܪܳܡܶܐ
ܘܰܠܡܰܟ݁ܺܝܟ݂ܶܐ
ܝܳܗܶܒ݂
ܛܰܝܒ݁ܽܘܬ݂ܳܐ܂</div>
<div type="v" n="7">ܐܶܫܬ݁ܰܥܒ݁ܰܕ݂ܘ
ܗܳܟ݂ܺܝܠ
ܠܰܐܠܳܗܳܐ
ܘܩܽܘܡܘ
ܠܽܘܩܒ݂ܰܠ
ܣܳܛܳܢܳܐ
ܘܥܳܪܶܩ
ܡܶܢܟ݂ܽܘܢ܂</div>
<div type="v" n="8">ܘܰܩܪܽܘܒ݂ܘ
ܠܘܳܬ݂ ܐܰܠܳܗܳܐ
ܘܢܶܬ݂ܩܰܪܰܒ݂
ܠܟ݂ܽܘܢ
ܕ݁ܰܟ݁ܰܘ
ܐܺܝܕ݂ܰܝܟ݁ܽܘܢ
ܚܰܛܳܝܶܐ
ܩܰܕ݁ܶܫܘ
ܠܶܒ݁ܰܘܳܬ݂ܟ݂ܽܘܢ
ܦ݁ܠܺܝܓ݂ܰܝ
ܢܰܦ݂ܫܳܐ܂</div>
<div type="v" n="9">ܐܶܬ݂ܡܰܟ݁ܰܟ݂ܘ
ܘܶܐܬ݁ܰܐܒ݂݈ܠܘ
ܘܓ݂ܽܘܚܟ݁ܟ݂ܽܘܢ
ܠܶܐܒ݂ܠܳܐ
ܢܶܬ݂ܗܦ݂ܶܟ݂
ܘܚܰܕ݂ܘܰܬ݂ܟ݂ܽܘܢ
ܠܥܳܩܬ݂ܳܐ܂</div>
<div type="v" n="10">ܐܶܬ݂ܡܰܟ݁ܰܟ݂ܘ
ܩܕ݂ܳܡ ܡܳܪܝܳܐ
ܘܰܢܪܰܡܪܶܡܟ݂ܽܘܢ܂</div>
<div type="v" n="11">ܠܳܐ
ܬ݁ܶܗܘܽܘܢ
ܡܡܰܠܠܺܝܢ ܥܰܠ
ܚܕ݂ܳܕ݂ܶܐ
ܐܰܚܰܝ ܗܰܘ
ܓ݁ܶܝܪ
ܕ݁ܰܡܡܰܠܶܠ ܥܰܠ
ܐܰܚܽܘܗ݈ܝ ܐܰܘ
ܕ݁ܳܐܶܢ
ܠܰܐܚܽܘܗ݈ܝ
ܡܡܰܠܶܠ ܥܰܠ
ܢܳܡܽܘܣܳܐ
ܘܕ݂ܳܐܶܢ
ܠܢܳܡܽܘܣܳܐ
ܘܶܐܢ
ܠܢܳܡܽܘܣܳܐ
ܕ݁ܳܐܶܢ ܐܰܢ݈ܬ݁
ܠܳܐ ܗܘܰܝܬ݁
ܥܳܒ݂ܽܘܕ݂ܶܗ
ܕ݁ܢܳܡܽܘܣܳܐ
ܐܶܠܳܐ
ܕ݁ܰܝܳܢܶܗ܂</div>
<div type="v" n="12">ܚܰܕ݂ ܗ݈ܽܘ
ܣܳܐܶܡ
ܢܳܡܽܘܣܳܐ
ܘܕ݂ܰܝܳܢܳܐ
ܕ݁ܗܽܘ ܡܶܫܟ݁ܰܚ
ܕ݁ܢܰܚܶܐ
ܘܢܰܘܒ݁ܶܕ݂
ܐܰܢ݈ܬ݁ ܕ݁ܶܝܢ
ܡܰܢ ܐܰܢ݈ܬ݁
ܕ݁ܕ݂ܳܐܶܢ
ܐܰܢ݈ܬ݁ ܠܶܗ
ܠܩܰܪܺܝܒ݂ܳܟ݂܂</div>
<div type="v" n="13">ܡܳܢܳܐ
ܕ݁ܶܝܢ ܢܺܐܡܰܪ
ܐܳܦ݂ ܥܰܠ
ܐܰܝܠܶܝܢ
ܕ݁ܳܐܡܪܺܝܢ
ܕ݁ܝܰܘܡܳܢܳܐ
ܐܰܘ ܡܚܳܪ
ܐܳܙܺܠ݈ܝܢܰܢ
ܠܰܡܕ݂ܺܝܢ݈ܬ݁ܳܐ
ܐܰܝܕ݂ܳܐ ܕ݁ܗܺܝ
ܘܥܳܒ݂ܕ݁ܺܝܢܰܢ
ܬ݁ܰܡܳܢ
ܫܰܢ݈ܬ݁ܳܐ
ܚܕ݂ܳܐ
ܘܡܶܬ݁ܬ݁ܰܓ݁ܪܺܝܢܰܢ
ܘܝܳܬ݂ܪܺܝܢܰܢ܂</div>
<div type="v" n="14">ܘܠܳܐ
ܝܳܕ݂ܥܺܝܢ
ܡܳܢܳܐ ܗܳܘܶܐ
ܡܚܳܪ ܡܳܢܳܐ
ܐܶܢܽܘܢ ܓ݁ܶܝܪ
ܚܰܝܰܝܢ ܐܶܠܳܐ
ܐܶܢ ܠܰܗܓ݁ܳܐ
ܕ݁ܩܰܠܺܝܠ
ܡܶܬ݂ܚܙܶܐ
ܘܛܳܠܶܩ
ܘܡܰܘܦ݁ܶܐ܂</div>
<div type="v" n="15">ܚܠܳܦ݂
ܕ݁ܢܺܐܡܪܽܘܢ
ܕ݁ܶܐܢ ܡܳܪܝܳܐ
ܢܶܨܒ݁ܶܐ
ܘܢܺܚܶܐ
ܥܳܒ݂ܕ݁ܺܝܢܰܢ
ܗܳܕ݂ܶܐ ܐܰܘ
ܗܳܝ܂</div>
<div type="v" n="16">ܡܶܫܬ݁ܰܒ݂ܗܪܺܝܢ
ܒ݁ܰܚܬ݂ܺܝܪܽܘܬ݂ܗܽܘܢ
ܟ݁ܽܠ
ܫܽܘܒ݂ܗܳܪܳܐ
ܕ݁ܰܐܝܟ݂ ܗܳܢܳܐ
ܒ݁ܺܝܫܳܐ ܗ݈ܘ܂</div>
<div type="v" n="17">ܘܰܐܝܢܳܐ
ܕ݁ܝܳܕ݂ܰܥ
ܛܳܒ݂ܬ݂ܳܐ ܘܠܳܐ
ܥܳܒ݂ܶܕ݂ ܠܳܗ
ܚܛܳܗܳܐ ܗܳܘܶܐ
ܠܶܗ܂</div>
</div>
<div type="ch" n="5">
<div type="title" n="title"> ܀ ܐܓܪܬܐ
ܕܝܥܩܘܒ ܗܗ </div>
<div type="v" n="1">ܐܳܘ
ܥܰܬ݁ܺܝܪܶܐ
ܐܰܝܠܶܠܘ
ܘܰܒ݂ܟ݂ܰܘ ܥܰܠ
ܕ݁ܽܘܘܳܢܶܐ
ܕ݁ܳܐܬ݂ܶܝܢ
ܥܠܰܝܟ݁ܽܘܢ܂</div>
<div type="v" n="2">ܥܽܘܬ݂ܪܟ݂ܽܘܢ
ܓ݁ܶܝܪ
ܐܶܬ݂ܚܰܒ݁ܰܠ
ܘܰܣܪܺܝ
ܘܡܳܐܢܰܝܟ݁ܽܘܢ
ܐܶܬ݂ܶܐܟ݂ܶܠܘ
ܡܶܢ ܣܳܣܳܐ܂</div>
<div type="v" n="3">ܘܕ݂ܰܗܒ݂ܟ݂ܽܘܢ
ܘܣܺܐܡܟ݂ܽܘܢ
ܐܰܫܚܶܬ݂ ܠܶܗ
ܘܫܽܘܚܬ݁ܗܽܘܢ
ܗܳܘܝܳܐ
ܠܣܳܗܕ݁ܽܘܬ݂ܳܐ
ܥܠܰܝܟ݁ܽܘܢ
ܘܗܺܝ
ܥܬ݂ܺܝܕ݂ܳܐ
ܕ݁ܬ݂ܶܐܟ݂ܽܘܠ
ܒ݁ܶܣܪܟ݂ܽܘܢ
ܢܽܘܪܳܐ
ܟ݁ܰܢܶܫܬ݁ܽܘܢ
ܠܟ݂ܽܘܢ
ܠܝܰܘܡܳܬ݂ܳܐ
ܐ݈ܚܪܳܝܶܐ܂</div>
<div type="v" n="4">ܗܳܐ
ܐܰܓ݂ܪܳܐ
ܕ݁ܦ݂ܳܥܠܶܐ
ܕ݁ܰܚܨܰܕ݂ܘ
ܐܰܪܥܳܬ݂ܟ݂ܽܘܢ
ܗܰܘ
ܕ݁ܰܛܠܰܡܬ݁ܽܘܢ
ܩܳܥܶܐ
ܘܰܓ݂ܥܳܬ݂ܳܐ
ܕ݁ܚܳܨܽܘܕ݂ܶܐ
ܠܶܐܕ݂ܢܰܘܗ݈ܝ
ܕ݁ܡܳܪܝܳܐ
ܨܒ݂ܰܐܘܽܬ݂
ܥܶܠܰܬ݂܂</div>
<div type="v" n="5">ܒ݁ܣܶܡܬ݁ܽܘܢ
ܓ݁ܶܝܪ ܥܰܠ
ܐܰܪܥܳܐ
ܘܶܐܬ݂ܠܰܥܰܒ݂ܬ݁ܽܘܢ
ܘܬ݂ܰܪܣܺܝܬ݁ܽܘܢ
ܦ݁ܰܓ݂ܪܰܝܟ݁ܽܘܢ
ܐܰܝܟ݂
ܕ݁ܰܠܝܰܘܡܳܐ
ܕ݁ܢܶܟ݂ܣܬ݂ܳܐ܂</div>
<div type="v" n="6">ܚܰܝܶܒ݂ܬ݁ܽܘܢ
ܘܰܩܛܰܠܬ݁ܽܘܢ
ܠܙܰܕ݁ܺܝܩܳܐ
ܘܠܳܐ ܩܳܡ
ܠܽܘܩܒ݂ܰܠܟ݂ܽܘܢ܂</div>
<div type="v" n="7">ܐܰܢ݈ܬ݁ܽܘܢ
ܕ݁ܶܝܢ ܐܰܚܰܝ
ܐܰܓ݁ܰܪܘ
ܪܽܘܚܟ݂ܽܘܢ
ܥܕ݂ܰܡܳܐ
ܠܡܶܐܬ݂ܺܝܬ݂ܶܗ
ܕ݁ܡܳܪܝܳܐ
ܐܰܝܟ݂
ܐܰܟ݁ܳܪܳܐ
ܕ݁ܰܡܣܰܟ݁ܶܐ
ܠܦ݂ܺܐܪܶܐ
ܝܰܩܺܝܪܶܐ
ܕ݁ܰܐܪܥܶܗ
ܘܡܰܓ݁ܰܪ
ܪܽܘܚܶܗ
ܥܠܰܝܗܽܘܢ
ܥܕ݂ܰܡܳܐ
ܕ݁ܢܳܣܶܒ݂
ܡܶܛܪܳܐ
ܒ݁ܟ݂ܺܝܪܳܝܳܐ
ܘܰܠܩܺܝܫܳܝܳܐ܂</div>
<div type="v" n="8">ܗܳܟ݂ܰܢܳܐ
ܐܳܦ݂
ܐܰܢ݈ܬ݁ܽܘܢ
ܐܰܓ݁ܰܪܘ
ܪܽܘܚܟ݂ܽܘܢ
ܘܠܶܒ݁ܰܘܳܬ݂ܟ݂ܽܘܢ
ܫܰܪܰܪܘ
ܩܶܪܒ݁ܰܬ݂ ܠܳܗ
ܓ݁ܶܝܪ
ܡܶܐܬ݂ܺܝܬ݂ܶܗ
ܕ݁ܡܳܪܰܢ܂</div>
<div type="v" n="9">ܠܳܐ
ܬ݁ܶܬ݁ܰܢܚܽܘܢ
ܚܰܕ݂ ܥܰܠ ܚܰܕ݂
ܐܰܚܰܝ ܕ݁ܠܳܐ
ܬ݁ܶܬ݁ܕ݂ܺܝܢܽܘܢ
ܗܳܐ ܓ݁ܶܝܪ
ܕ݁ܺܝܢܳܐ ܩܕ݂ܳܡ
ܬ݁ܰܪܥܳܐ
ܩܳܐܶܡ܂</div>
<div type="v" n="10">ܕ݁ܡܽܘܬ݂ܳܐ
ܠܰܢܒ݂ܺܝܶܐ
ܣܰܒ݂ܘ ܠܟ݂ܽܘܢ
ܐܰܚܰܝ
ܠܡܰܓ݁ܪܰܬ݂
ܪܽܘܚܳܐ
ܕ݁ܽܐܘܠܨܳܢܰܝܟ݁ܽܘܢ
ܗܳܢܽܘܢ
ܕ݁ܡܰܠܶܠܘ
ܒ݁ܰܫܡܶܗ
ܕ݁ܡܳܪܝܳܐ܂</div>
<div type="v" n="11">ܗܳܐ ܓ݁ܶܝܪ
ܝܳܗܒ݁ܺܝܢܰܢ
ܛܽܘܒ݂ܳܐ
ܠܰܐܝܠܶܝܢ
ܕ݁ܣܰܝܒ݁ܰܪܘ
ܫܡܰܥܬ݁ܽܘܢ
ܡܣܰܝܒ݁ܪܳܢܽܘܬ݂ܶܗ
ܕ݁ܺܐܝܳܘܒ݂
ܘܚܰܪܬ݂ܳܐ
ܕ݁ܰܥܒ݂ܰܕ݂ ܠܶܗ
ܡܳܪܝܳܐ
ܚܙܰܝܬ݁ܽܘܢ
ܡܶܛܽܠ
ܕ݁ܰܡܪܰܚܡܳܢ
ܗ݈ܽܘ ܡܳܪܝܳܐ
ܘܰܡܪܰܚܦ݂ܳܢ܂</div>
<div type="v" n="12">ܩܕ݂ܳܡ
ܟ݁ܽܠ ܡܶܕ݁ܶܡ
ܕ݁ܶܝܢ ܐܰܚܰܝ
ܠܳܐ ܗܘܰܝܬ݁ܽܘܢ
ܝܳܡܶܝܢ ܠܳܐ
ܒ݁ܰܫܡܰܝܳܐ
ܘܠܳܐ ܒ݁ܰܐܪܥܳܐ
ܐܳܦ݂ܠܳܐ
ܒ݁ܡܰܘܡܳܬ݂ܳܐ
ܐ݈ܚܪܺܬ݂ܳܐ
ܐܶܠܳܐ ܬ݁ܶܗܘܶܐ
ܡܶܠܰܬ݂ܟ݂ܽܘܢ
ܐܺܝܢ ܐܺܝܢ
ܘܠܳܐ ܠܳܐ
ܕ݁ܠܳܐ
ܬ݁ܶܬ݂ܚܰܝܒ݂ܽܘܢ
ܬ݁ܚܶܝܬ݂
ܕ݁ܺܝܢܳܐ܂</div>
<div type="v" n="13">ܘܶܐܢ
ܐ݈ܢܳܫ
ܡܶܢܟ݂ܽܘܢ
ܢܶܗܘܶܐ
ܒ݁ܽܐܘܠܨܳܢܳܐ
ܢܶܗܘܶܐ ܡܨܰܠܶܐ
ܘܶܐܢ ܚܳܕ݂ܶܐ
ܢܶܗܘܶܐ
ܡܙܰܡܰܪ܂</div>
<div type="v" n="14">ܘܶܐܢ
ܟ݁ܪܺܝܗ ܢܶܩܪܶܐ
ܠܩܰܫܺܝܫܶܐ
ܕ݁ܥܺܕ݈݁ܬ݁ܳܐ
ܘܰܢܨܰܠܽܘܢ
ܥܠܰܘܗ݈ܝ
ܘܢܶܡܫܚܽܘܢܶܗ
ܡܶܫܚܳܐ
ܒ݁ܰܫܡܶܗ
ܕ݁ܡܳܪܰܢ܂</div>
<div type="v" n="15">ܘܰܨܠܽܘܬ݂ܳܐ
ܕ݁ܗܰܝܡܳܢܽܘܬ݂ܳܐ
ܡܰܚܠܡܳܐ ܠܶܗ
ܠܗܰܘ
ܕ݁ܰܟ݂ܪܺܝܗ
ܘܰܡܩܺܝܡ ܠܶܗ
ܡܳܪܰܢ ܘܶܐܢ
ܚܛܳܗܶܐ
ܥܒ݂ܺܝܕ݂ܺܝܢ
ܠܶܗ
ܡܶܫܬ݁ܰܒ݂ܩܺܝܢ
ܠܶܗ܂</div>
<div type="v" n="16">ܗܘܰܝܬ݁ܽܘܢ
ܕ݁ܶܝܢ
ܡܰܘܕ݁ܶܝܢ
ܣܰܟ݂ܠܘܳܬ݂ܟ݂ܽܘܢ
ܚܰܕ݂ ܠܚܰܕ݂
ܘܰܗܘܰܝܬ݁ܽܘܢ
ܡܨܰܠܶܝܢ ܚܰܕ݂
ܥܰܠ ܚܰܕ݂
ܕ݁ܬ݂ܶܬ݂ܰܐܣܽܘܢ
ܪܰܒ݂ ܗ݈ܽܘ
ܓ݁ܶܝܪ ܚܰܝܠܳܗ
ܕ݁ܰܨܠܽܘܬ݂ܳܐ
ܐܰܝܕ݂ܳܐ
ܕ݁ܙܰܕ݁ܺܝܩܳܐ
ܡܨܰܠܶܐ ܠܳܗ܂</div>
<div type="v" n="17">ܐܳܦ݂
ܐܺܠܺܝܳܐ
ܒ݁ܰܪܢܳܫܳܐ
ܗܘܳܐ ܚܳܫܽܘܫܳܐ
ܐܰܟ݂ܘܳܬ݂ܰܢ
ܘܨܰܠܺܝ ܕ݁ܠܳܐ
ܢܶܚܽܘܬ݂
ܡܶܛܪܳܐ ܥܰܠ
ܐܰܪܥܳܐ ܘܠܳܐ
ܢܚܶܬ݂ ܬ݁ܠܳܬ݂
ܫܢܺܝܢ ܘܶܫܬ݁ܳܐ
ܝܰܪܚܺܝܢ܂</div>
<div type="v" n="18">ܘܬ݂ܽܘܒ݂
ܨܰܠܺܝ
ܘܰܫܡܰܝܳܐ
ܝܰܗ݈ܒ݂ܘ
ܡܶܛܪܳܐ
ܘܰܐܪܥܳܐ
ܝܶܗܒ݁ܰܬ݂
ܦ݁ܺܐܪܶܝܗ܂</div>
<div type="v" n="19">ܐܰܚܰܝ ܐܶܢ
ܐ݈ܢܳܫ
ܡܶܢܟ݂ܽܘܢ
ܢܶܛܥܶܐ ܡܶܢ
ܐܽܘܪܚܳܐ
ܕ݁ܩܽܘܫܬ݁ܳܐ
ܘܢܰܦ݂ܢܶܝܘܗ݈ܝ
ܐ݈ܢܳܫ ܡܶܢ
ܛܳܥܝܽܘܬ݂ܶܗ܂</div>
<div type="v" n="20">ܢܶܕ݁ܰܥ
ܕ݁ܗܰܘ
ܕ݁ܡܰܗܦ݁ܶܟ݂
ܠܚܰܛܳܝܳܐ ܡܶܢ
ܛܳܥܝܽܘܬ݂ܳܐ
ܕ݁ܽܐܘܪܚܶܗ
ܡܰܚܶܐ ܢܰܦ݂ܫܶܗ
ܡܶܢ ܡܰܘܬ݁ܳܐ
ܘܥܳܛܶܐ
ܣܽܘܓ݂ܳܐܐ
ܕ݁ܰܚܛܳܗܰܘܗ݈ܝ܂</div>
</div>
</div>
<div type="bk" n="1Pe">
<div type="ch" n="1">
<div type="title" n="title"> ܀ ܐܓܪܬܐ
ܕܦܛܪܘܣ ܐܐ </div>
<div type="v" n="1">ܦ݁ܶܛܪܳܘܣ
ܫܠܺܝܚܳܐ
ܕ݁ܝܶܫܽܘܥ
ܡܫܺܝܚܳܐ
ܠܰܓ݂ܒ݂ܰܝܳܐ
ܘܬ݂ܰܘܬ݁ܳܒ݂ܶܐ
ܕ݁ܰܙܪܺܝܥܺܝܢ
ܒ݁ܦ݁ܳܢܛܳܘܣ
ܘܰܒ݂ܓ݂ܰܠܰܛܺܝܰܐ
ܘܰܒ݂ܩܰܦ݁ܳܘܕ݂ܩܺܝܰܐ
ܘܒ݂ܰܐܣܺܝܰܐ
ܘܰܒ݂ܒ݂ܺܝܬ݂ܽܘܢܺܝܰܐ܂</div>
<div type="v" n="2">ܐܰܝܠܶܝܢ
ܕ݁ܶܐܬ݂ܓ݁ܒ݂ܺܝܘ
ܒ݁ܰܡܩܰܕ݁ܡܽܘܬ݂
ܝܺܕ݂ܰܥܬ݂ܶܗ
ܕ݁ܰܐܠܳܗܳܐ
ܐܰܒ݂ܳܐ
ܒ݁ܩܰܕ݁ܺܝܫܽܘܬ݂ܳܐ
ܕ݁ܪܽܘܚܳܐ
ܕ݁ܢܶܗܘܽܘܢ
ܠܡܰܫܡܰܥܬ݂ܳܐ
ܘܠܰܪܣܳܣ ܕ݁ܡܶܗ
ܕ݁ܝܶܫܽܘܥ
ܡܫܺܝܚܳܐ
ܛܰܝܒ݁ܽܘܬ݂ܳܐ
ܘܰܫܠܳܡܳܐ
ܢܶܣܓ݁ܶܐ
ܠܘܳܬ݂ܟ݂ܽܘܢ܂</div>
<div type="v" n="3">ܡܒ݂ܰܪܰܟ݂
ܗ݈ܽܘ ܐܰܠܳܗܳܐ
ܐܰܒ݂ܽܘܗ݈ܝ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ ܗܰܘ
ܕ݁ܒ݂ܰܚܢܳܢܶܗ
ܣܰܓ݁ܺܝܳܐܐ
ܐܰܘܠܕ݂ܰܢ ܡܶܢ
ܕ݁ܪܺܝܫ
ܒ݁ܰܩܝܳܡܬ݁ܶܗ
ܕ݁ܝܶܫܽܘܥ
ܡܫܺܝܚܳܐ
ܠܣܰܒ݂ܪܳܐ
ܕ݁ܚܰܝܶܐ܂</div>
<div type="v" n="4">ܘܰܠܝܳܪܬ݁ܽܘܬ݂ܳܐ
ܕ݁ܠܳܐ
ܡܶܬ݂ܚܰܒ݁ܠܳܐ
ܘܠܳܐ
ܡܶܬ݁ܛܰܢܦ݂ܳܐ
ܘܠܳܐ ܚܳܡܝܳܐ
ܗܳܝ
ܕ݁ܰܡܛܰܝܒ݂ܳܐ
ܠܟ݂ܽܘܢ
ܒ݁ܰܫܡܰܝܳܐ܂</div>
<div type="v" n="5">ܟ݁ܰܕ݂
ܢܛܺܝܪܺܝܢ
ܐܢ݈ܬ݁ܽܘܢ
ܒ݁ܚܰܝܠܳܐ
ܕ݁ܰܐܠܳܗܳܐ
ܘܰܒ݂ܗܰܝܡܳܢܽܘܬ݂ܳܐ
ܠܚܰܝܶܐ
ܕ݁ܰܡܛܰܝܒ݂ܺܝܢ
ܕ݁ܢܶܬ݂ܓ݁ܠܽܘܢ
ܠܙܰܒ݂ܢܶܐ
ܐ݈ܚܪܳܝܶܐ܂</div>
<div type="v" n="6">ܕ݁ܰܒ݂ܗܽܘܢ
ܬ݁ܶܚܕ݁ܽܘܢ
ܠܥܳܠܰܡ ܐܳܦ݂ܶܢ
ܒ݁ܗܳܢܳܐ
ܙܰܒ݂ܢܳܐ
ܩܰܠܺܝܠ
ܡܶܬ݁ܬ݁ܥܺܝܩܺܝܢ
ܐܢ݈ܬ݁ܽܘܢ
ܒ݁ܢܶܣܝܽܘܢܶܐ
ܡܫܰܚܠܦ݂ܶܐ
ܕ݁ܥܳܕ݂ܶܝܢ
ܥܠܰܝܟ݁ܽܘܢ܂</div>
<div type="v" n="7">ܐܰܝܟ݁ܰܢܳܐ
ܕ݁ܒ݂ܽܘܚܪܳܢܳܐ
ܕ݁ܗܰܝܡܳܢܽܘܬ݂ܟ݂ܽܘܢ
ܢܶܬ݂ܚܙܶܐ
ܕ݁ܰܡܝܰܬ݁ܰܪ
ܡܶܢ ܕ݁ܰܗܒ݂ܳܐ
ܣܢܺܝܢܳܐ
ܕ݁ܶܐܬ݂ܒ݁ܩܺܝ
ܒ݁ܢܽܘܪܳܐ
ܠܬ݂ܶܫܒ݁ܽܘܚܬ݁ܳܐ
ܘܠܺܐܝܩܳܪܳܐ
ܘܰܠܩܽܘܠܳܣܳܐ
ܒ݁ܓ݂ܶܠܝܳܢܶܗ
ܕ݁ܝܶܫܽܘܥ
ܡܫܺܝܚܳܐ܂</div>
<div type="v" n="8">ܗܰܘ ܕ݁ܠܳܐ
ܚܙܰܝܬ݁ܽܘܢܳܝܗ݈ܝ
ܘܡܰܚܒ݂ܺܝܢ
ܐܢ݈ܬ݁ܽܘܢ ܠܶܗ
ܘܰܒ݂ܗܰܝܡܳܢܽܘܬ݂ܶܗ
ܪܳܘܙܺܝܢ
ܐܢ݈ܬ݁ܽܘܢ
ܒ݁ܚܰܕ݂ܽܘܬ݂ܳܐ
ܡܫܰܒ݁ܰܚܬ݁ܳܐ
ܕ݁ܠܳܐ
ܡܶܬ݂ܡܰܠܠܳܐ܂</div>
<div type="v" n="9">ܕ݁ܰܬ݂ܩܰܒ݁ܠܽܘܢ
ܦ݁ܽܘܪܥܳܢܳܐ
ܕ݁ܗܰܝܡܳܢܽܘܬ݂ܟ݂ܽܘܢ
ܚܰܝܶܐ
ܕ݁ܢܰܦ݂ܫܳܬ݂ܟ݂ܽܘܢ܂</div>
<div type="v" n="10">ܗܳܢܽܘܢ
ܚܰܝܶܐ
ܕ݁ܥܰܩܶܒ݂ܘ
ܗ݈ܘܰܘ
ܥܠܰܝܗܽܘܢ
ܢܒ݂ܺܝܶܐ ܟ݁ܰܕ݂
ܐܶܬ݂ܢܰܒ݁ܺܝܘ
ܥܰܠ
ܛܰܝܒ݁ܽܘܬ݂ܳܐ
ܕ݁ܰܥܬ݂ܺܝܕ݂ܳܐ
ܗܘܳܬ݂
ܕ݁ܬ݂ܶܬ݂ܺܝܗܶܒ݂
ܠܟ݂ܽܘܢ܂</div>
<div type="v" n="11">ܘܰܒ݂ܨܰܘ
ܕ݁ܒ݂ܰܐܝܢܳܐ
ܙܰܒ݂ܢܳܐ
ܡܚܰܘܝܳܐ
ܘܡܰܣܗܕ݂ܳܐ
ܪܽܘܚܶܗ
ܕ݁ܰܡܫܺܝܚܳܐ
ܕ݁ܥܳܡܪܳܐ
ܒ݁ܗܽܘܢ
ܕ݁ܰܥܬ݂ܺܝܕ݂ܺܝܢ
ܚܰܫܰܘܗ݈ܝ
ܕ݁ܰܡܫܺܝܚܳܐ
ܘܬ݂ܶܫܒ݁ܽܘܚܬ݁ܶܗ
ܕ݁ܡܶܢ
ܒ݁ܳܬ݂ܰܪܟ݁ܶܢ܂</div>
<div type="v" n="12">ܘܶܐܬ݂ܓ݁ܠܺܝ
ܠܗܽܘܢ ܟ݁ܽܠ
ܕ݁ܒ݂ܳܨܶܝܢ
ܗ݈ܘܰܘ ܡܶܛܽܠ
ܕ݁ܠܰܘ
ܠܢܰܦ݂ܫܗܽܘܢ
ܒ݁ܳܥܶܝܢ ܗ݈ܘܰܘ
ܐܶܠܳܐ ܠܰܢ
ܕ݁ܺܝܠܰܢ
ܡܶܬ݂ܢܰܒ݁ܶܝܢ
ܗ݈ܘܰܘ ܐܰܝܠܶܝܢ
ܕ݁ܗܳܫܳܐ
ܐܶܬ݂ܓ݁ܠܺܝ
ܠܟ݂ܽܘܢ ܒ݁ܝܰܕ݂
ܐܰܝܠܶܝܢ
ܕ݁ܣܰܒ݁ܰܪܢܳܟ݂ܽܘܢ
ܒ݁ܪܽܘܚܳܐ
ܕ݁ܩܽܘܕ݂ܫܳܐ
ܕ݁ܶܐܫܬ݁ܰܕ݁ܰܪ
ܡܶܢ ܫܡܰܝܳܐ
ܕ݁ܰܒ݂ܗܶܝܢ
ܒ݁ܗܳܠܶܝܢ
ܡܶܬ݂ܪܰܓ݂ܪܓ݂ܺܝܢ
ܐܳܦ݂
ܡܰܠܰܐܟ݂ܶܐ
ܕ݁ܰܢܕ݂ܰܝܩܽܘܢ܂</div>
<div type="v" n="13">ܡܶܛܽܠ
ܗܳܢܳܐ ܚܙܽܘܩܘ
ܚܰܨܶܐ
ܕ݁ܬ݂ܰܪܥܝܳܬ݂ܟ݂ܽܘܢ
ܘܶܐܬ݁ܬ݁ܥܺܝܪܘ
ܓ݁ܡܺܝܪܳܐܝܺܬ݂
ܘܣܰܒ݁ܰܪܘ ܥܰܠ
ܚܰܕ݂ܽܘܬ݂ܳܐ
ܕ݁ܳܐܬ݂ܝܳܐ
ܠܟ݂ܽܘܢ
ܒ݁ܓ݂ܶܠܝܳܢܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ܂</div>
<div type="v" n="14">ܐܰܝܟ݂
ܒ݁ܢܰܝܳܐ
ܡܶܫܬ݁ܰܡܥܳܢܶܐ
ܘܠܳܐ
ܬ݁ܶܫܬ݁ܰܘܬ݁ܦ݂ܽܘܢ
ܬ݁ܽܘܒ݂
ܠܰܪܓ݂ܺܝܓ݂ܳܬ݂ܟ݂ܽܘܢ
ܩܰܕ݂ܡܳܝܳܬ݂ܳܐ
ܐܰܝܠܶܝܢ
ܕ݁ܪܳܓ݁ܺܝܢ
ܗܘܰܝܬ݁ܽܘܢ
ܕ݁ܠܳܐ
ܒ݁ܺܝܕ݂ܰܥܬ݂ܳܐ܂</div>
<div type="v" n="15">ܐܶܠܳܐ
ܗܘܰܘ
ܩܰܕ݁ܺܝܫܺܝܢ
ܒ݁ܟ݂ܽܠܗܽܘܢ
ܗܽܘܦ݁ܳܟ݂ܰܝܟ݁ܽܘܢ
ܐܰܝܟ݂
ܕ݁ܩܰܕ݁ܺܝܫ ܗܰܘ
ܡܰܢ
ܕ݁ܰܩܪܳܟ݂ܽܘܢ܂</div>
<div type="v" n="16">ܡܶܛܽܠ
ܕ݁ܰܟ݂ܬ݂ܺܝܒ݂
ܕ݁ܰܗܘܰܝܬ݁ܽܘܢ
ܩܰܕ݁ܺܝܫܺܝܢ
ܐܰܝܟ݁ܰܢܳܐ
ܕ݁ܳܐܦ݂ ܐܶܢܳܐ
ܩܰܕ݁ܺܝܫ
ܐ݈ܢܳܐ܂</div>
<div type="v" n="17">ܘܶܐܢ ܗܽܘ
ܕ݁ܰܐܒ݂ܳܐ
ܩܳܪܶܝܢ
ܐܢ݈ܬ݁ܽܘܢ ܗܰܘ
ܕ݁ܠܰܝܬ݁
ܩܕ݂ܳܡܰܘܗ݈ܝ
ܡܰܣܰܒ݂
ܒ݁ܰܐܦ݁ܶܐ
ܘܕ݂ܳܐܶܢ
ܠܟ݂ܽܠܢܳܫ
ܐܰܝܟ݂
ܥܒ݂ܳܕ݂ܰܘܗ݈ܝ
ܒ݁ܕ݂ܶܚܠܬ݂ܳܐ
ܐܶܬ݁ܕ݁ܰܒ݁ܰܪܘ
ܒ݁ܙܰܒ݂ܢܳܐ
ܗܳܢܳܐ
ܕ݁ܬ݂ܰܘܬ݁ܳܒ݂ܽܘܬ݂ܟ݂ܽܘܢ܂</div>
<div type="v" n="18">ܟ݁ܰܕ݂
ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܠܳܐ
ܒ݁ܟ݂ܶܣܦ݁ܳܐ
ܕ݁ܒ݂ܳܠܶܐ ܘܠܳܐ
ܒ݁ܕ݂ܰܗܒ݂ܳܐ
ܐܶܬ݂ܦ݁ܪܶܩܬ݁ܽܘܢ
ܡܶܢ
ܥܒ݂ܳܕ݂ܰܝܟ݁ܽܘܢ
ܣܪܺܝܩܶܐ
ܗܳܢܽܘܢ
ܕ݁ܩܰܒ݁ܶܠܬ݁ܽܘܢ
ܡܶܢ
ܐܰܒ݂ܳܗܰܝܟ݁ܽܘܢ܂</div>
<div type="v" n="19">ܐܶܠܳܐ
ܒ݁ܰܕ݂ܡܳܐ
ܝܰܩܺܝܪܳܐ
ܕ݁ܶܐܡܪܳܐ
ܕ݁ܡܽܘܡܳܐ
ܘܛܽܘܠܫܳܐ
ܠܰܝܬ݁ ܒ݁ܶܗ
ܕ݁ܺܐܝܬ݂ܰܘܗ݈ܝ
ܡܫܺܝܚܳܐ܂</div>
<div type="v" n="20">ܗܰܘ
ܕ݁ܰܡܩܰܕ݁ܰܡ
ܗ݈ܘܳܐ ܦ݁ܪܺܝܫ
ܠܗܳܕ݂ܶܐ ܡܶܢ
ܩܕ݂ܳܡ
ܬ݁ܰܪܡܝܳܬ݂ܶܗ
ܕ݁ܥܳܠܡܳܐ
ܘܶܐܬ݂ܓ݁ܠܺܝ
ܒ݁ܰܐ݈ܚܪܳܝܬ݁ܗܽܘܢ
ܕ݁ܙܰܒ݂ܢܶܐ
ܡܶܛܽܠܳܬ݂ܟ݂ܽܘܢ܂</div>
<div type="v" n="21">ܐܰܝܠܶܝܢ
ܕ݁ܒ݂ܺܐܝܕ݂ܶܗ
ܗܰܝܡܶܢܬ݁ܽܘܢ
ܒ݁ܰܐܠܳܗܳܐ ܗܰܘ
ܕ݁ܰܐܩܺܝܡܶܗ
ܡܶܢ ܒ݁ܶܝܬ݂
ܡܺܝܬ݂ܶܐ
ܘܝܰܗ݈ܒ݂ ܠܶܗ
ܫܽܘܒ݂ܚܳܐ
ܕ݁ܗܰܝܡܳܢܽܘܬ݂ܟ݂ܽܘܢ
ܘܣܰܒ݂ܪܟ݂ܽܘܢ
ܢܶܗܘܶܐ ܥܰܠ
ܐܰܠܳܗܳܐ܂</div>
<div type="v" n="22">ܟ݁ܰܕ݂
ܢܶܗܘܝܳܢ
ܩܰܕ݁ܺܝܫܳܢ
ܢܰܦ݂ܫܳܬ݂ܟ݂ܽܘܢ
ܒ݁ܡܶܫܬ݁ܰܡܥܳܢܽܘܬ݂ܶܗ
ܕ݁ܰܫܪܳܪܳܐ
ܘܢܶܗܘܝܳܢ
ܡܰܠܝܳܢ
ܚܽܘܒ݁ܳܐ ܕ݁ܠܳܐ
ܡܰܣܰܒ݂
ܒ݁ܰܐܦ݁ܶܐ
ܕ݁ܡܶܢ ܠܶܒ݁ܳܐ
ܕ݁ܰܟ݂ܝܳܐ
ܘܰܓ݂ܡܺܝܪܳܐ
ܬ݁ܶܗܘܽܘܢ
ܡܰܚܒ݂ܺܝܢ ܚܰܕ݂
ܠܚܰܕ݂܂</div>
<div type="v" n="23">ܐܰܝܟ݂
ܐ݈ܢܳܫܳܐ ܕ݁ܡܶܢ
ܕ݁ܪܺܝܫ
ܐܶܬ݂ܺܝܠܶܕ݁ܬ݁ܽܘܢ
ܠܳܐ ܡܶܢ
ܙܰܪܥܳܐ
ܕ݁ܒ݂ܳܠܶܐ
ܐܶܠܳܐ ܡܶܢ
ܐܰܝܢܳܐ ܕ݁ܠܳܐ
ܒ݁ܳܠܶܐ
ܒ݁ܡܶܠܬ݂ܳܐ
ܚܰܝܬ݂ܳܐ
ܕ݁ܰܐܠܳܗܳܐ
ܕ݁ܩܰܝܳܡܳܐ
ܠܥܳܠܰܡ܂</div>
<div type="v" n="24">ܡܶܛܽܠ
ܕ݁ܟ݂ܽܠ ܒ݁ܣܰܪ
ܥܡܺܝܪܳܐ
ܘܟ݂ܽܠܳܗ
ܝܳܐܝܽܘܬ݂ܶܗ
ܐܰܝܟ݂
ܥܽܘܦ݂ܝܳܐ
ܕ݁ܚܰܩܠܳܐ
ܝܳܒ݂ܶܫ
ܥܡܺܝܪܳܐ
ܘܚܳܡܶܐ
ܥܽܘܦ݂ܝܳܐ܂</div>
<div type="v" n="25">ܘܡܶܠܬ݂ܶܗ
ܕ݁ܰܐܠܳܗܰܢ
ܩܰܝܳܡܳܐ
ܠܥܳܠܡܺܝܢ
ܘܗܳܕ݂ܶܐ ܗ݈ܝ
ܡܶܠܬ݂ܳܐ ܗܳܝ
ܕ݁ܶܐܣܬ݁ܰܒ݁ܰܪܬ݁ܽܘܢ܂</div>
</div>
<div type="ch" n="2">
<div type="title" n="title"> ܀ ܐܓܪܬܐ
ܕܦܛܪܘܣ ܒܒ </div>
<div type="v" n="1">ܐܰܢܺܝܚܘ
ܗܳܟ݂ܺܝܠ
ܡܶܢܟ݂ܽܘܢ
ܟ݁ܽܠܳܗ
ܒ݁ܺܝܫܽܘܬ݂ܳܐ
ܘܟ݂ܽܠܶܗ
ܢܶܟ݂ܠܳܐ
ܘܡܰܣܰܒ݂
ܒ݁ܰܐܦ݁ܶܐ
ܘܰܚܣܳܡܳܐ
ܘܡܶܐܟ݂ܰܠ‌ܩܰܪܨܳܐ܂</div>
<div type="v" n="2">ܘܰܗܘܰܘ
ܐܰܝܟ݂
ܝܰܠܽܘܕ݂ܶܐ
ܫܰܒ݂ܪܶܐ
ܘܶܐܬ݂ܪܰܓ݂ܪܰܓ݂ܘ
ܠܳܗ ܠܡܶܠܬ݂ܳܐ
ܐܰܝܟ݂
ܕ݁ܰܠܚܰܠܒ݂ܳܐ
ܢܰܩܕ݁ܳܐ
ܘܪܽܘܚܳܢܳܐ
ܕ݁ܒ݂ܳܗ
ܬ݁ܶܬ݂ܪܰܒ݁ܽܘܢ
ܠܚܰܝܶܐ܂</div>
<div type="v" n="3">ܐܶܢ
ܛܥܶܡܬ݁ܽܘܢ
ܘܰܚܙܰܝܬ݁ܽܘܢ
ܕ݁ܛܳܒ݂ ܗ݈ܽܘ
ܡܳܪܝܳܐ܂</div>
<div type="v" n="4">ܗܰܘ ܕ݁ܠܶܗ
ܡܶܬ݂ܩܰܪܒ݂ܺܝܢ
ܐܢ݈ܬ݁ܽܘܢ
ܕ݁ܺܐܝܬ݂ܰܘܗ݈ܝ
ܟ݁ܺܐܦ݂ܳܐ
ܚܰܝܳܐ
ܕ݁ܰܐܣܠܝܽܘܗ݈ܝ
ܒ݁ܢܰܝ ܐ݈ܢܳܫܳܐ
ܘܰܓ݂ܒ݂ܶܐ
ܘܰܡܝܰܩܰܪ
ܠܘܳܬ݂
ܐܰܠܳܗܳܐ܂</div>
<div type="v" n="5">ܘܳܐܦ݂
ܐܰܢ݈ܬ݁ܽܘܢ
ܐܰܝܟ݂
ܟ݁ܺܐܦ݂ܶܐ
ܚܰܝܳܬ݂ܳܐ
ܐܶܬ݂ܒ݁ܰܢܰܘ
ܘܰܗܘܰܘ
ܗܰܝܟ݁ܠܶܐ
ܪܽܘܚܳܢܶܐ
ܘܟ݂ܳܗܢܶܐ
ܩܰܕ݁ܺܝܫܶܐ
ܠܡܰܣܳܩܽܘ
ܕ݁ܶܒ݂ܚܶܐ
ܪܽܘܚܳܢܶܐ
ܕ݁ܰܡܩܰܒ݁ܠܺܝܢ
ܩܕ݂ܳܡ ܐܰܠܳܗܳܐ
ܒ݁ܝܰܕ݂ ܝܶܫܽܘܥ
ܡܫܺܝܚܳܐ܂</div>
<div type="v" n="6">ܐܰܡܺܝܪ
ܗ݈ܽܘ ܓ݁ܶܝܪ
ܒ݁ܰܟ݂ܬ݂ܳܒ݂ܳܐ
ܕ݁ܗܳܐ ܣܳܐܶܡ
ܐ݈ܢܳܐ
ܒ݁ܨܶܗܝܽܘܢ
ܟ݁ܺܐܦ݂ܳܐ
ܒ݁ܚܺܝܪܬ݁ܳܐ
ܘܝܰܩܺܝܪܬ݁ܳܐ
ܒ݁ܪܺܝܫ
ܙܳܘܺܝܬ݂ܳܐ
ܘܡܰܢ
ܕ݁ܰܡܗܰܝܡܶܢ
ܒ݁ܳܗ ܠܳܐ
ܢܶܒ݂ܗܰܬ݂܂</div>
<div type="v" n="7">ܠܟ݂ܽܘܢ
ܗܳܟ݂ܺܝܠ
ܐܶܬ݂ܺܝܗܶܒ݂
ܗܳܢܳܐ
ܐܺܝܩܳܪܳܐ
ܠܰܐܝܠܶܝܢ
ܕ݁ܰܡܗܰܝܡܢܺܝܢ
ܠܗܳܢܽܘܢ ܕ݁ܶܝܢ
ܕ݁ܠܳܐ
ܡܶܬ݁ܛܦ݁ܺܝܣܺܝܢ܂</div>
<div type="v" n="8">ܟ݁ܺܐܦ݂ܳܐ
ܗ݈ܘ
ܕ݁ܬ݂ܽܘܩܰܠܬ݂ܳܐ
ܘܰܐܒ݂ܢܳܐ
ܕ݁ܟ݂ܶܫܠܳܐ
ܘܡܶܬ݁ܬ݁ܰܩܠܺܝܢ
ܒ݁ܶܗ ܒ݁ܰܕ݂ܠܳܐ
ܡܶܬ݁ܛܦ݁ܺܝܣܺܝܢ
ܠܡܶܠܬ݂ܳܐ
ܕ݁ܰܠܗܳܕ݂ܶܐ
ܣܺܝܡܺܝܢ܂</div>
<div type="v" n="9">ܐܰܢ݈ܬ݁ܽܘܢ
ܕ݁ܶܝܢ
ܫܰܪܒ݁ܬ݂ܳܐ
ܐܰܢ݈ܬ݁ܽܘܢ
ܓ݁ܒ݂ܺܝܬ݂ܳܐ
ܕ݁ܰܡܟ݂ܰܗܢܳܐ
ܠܡܰܠܟ݁ܽܘܬ݂ܳܐ
ܥܰܡܳܐ
ܩܰܕ݁ܺܝܫܳܐ
ܟ݁ܶܢܫܳܐ
ܦ݁ܪܺܝܩܳܐ
ܬ݁ܣܰܒ݁ܪܽܘܢ
ܬ݁ܶܫܒ݁ܚܳܬ݂ܶܗ
ܕ݁ܗܰܘ
ܕ݁ܰܩܪܳܟ݂ܽܘܢ
ܡܶܢ ܚܶܫܽܘܟ݂ܳܐ
ܠܢܽܘܗܪܶܗ
ܡܝܰܬ݁ܪܳܐ܂</div>
<div type="v" n="10">ܐܰܝܠܶܝܢ
ܕ݁ܡܶܢ ܩܕ݂ܺܝܡ
ܠܳܐ ܚܫܺܝܒ݂ܺܝܢ
ܗܘܰܝܬ݁ܽܘܢ
ܥܰܡܳܐ ܗܳܫܳܐ
ܕ݁ܶܝܢ ܥܰܡܳܐ
ܕ݁ܰܐܠܳܗܳܐ
ܐܳܦ݂ܠܳܐ
ܪܰܚܡܶܐ ܐܺܝܬ݂
ܗ݈ܘܰܘ
ܥܠܰܝܟ݁ܽܘܢ
ܗܳܫܳܐ ܕ݁ܶܝܢ
ܐܶܫܬ݁ܰܦ݁ܰܥܘ
ܥܠܰܝܟ݁ܽܘܢ
ܪܰܚܡܶܐ܂</div>
<div type="v" n="11">ܚܰܒ݁ܺܝܒ݂ܰܝ
ܒ݁ܳܥܶܐ ܐ݈ܢܳܐ
ܡܶܢܟ݂ܽܘܢ
ܐܰܝܟ݂ ܥܳܪܨܶܐ
ܘܰܐܝܟ݂
ܬ݁ܰܘܬ݁ܳܒ݂ܶܐ
ܐܶܬ݂ܦ݁ܰܪܰܩܘ
ܡܶܢ ܟ݁ܽܠܗܶܝܢ
ܪܓ݂ܺܝܓ݂ܳܬ݂ܶܗ
ܕ݁ܦ݂ܰܓ݂ܪܳܐ
ܗܳܠܶܝܢ
ܕ݁ܥܳܒ݂ܕ݁ܳܢ
ܩܪܳܒ݂ܳܐ
ܠܽܘܩܒ݂ܰܠ
ܢܰܦ݂ܫܳܐ܂</div>
<div type="v" n="12">ܘܢܶܗܘܽܘܢ
ܫܰܦ݁ܺܝܪܺܝܢ
ܗܽܘܦ݁ܳܟ݂ܰܝܟ݁ܽܘܢ
ܩܕ݂ܳܡ
ܟ݁ܽܠܗܽܘܢ
ܒ݁ܢܰܝ ܐ݈ܢܳܫܳܐ
ܐܰܝܠܶܝܢ
ܕ݁ܰܡܡܰܠܠܺܝܢ
ܥܠܰܝܟ݁ܽܘܢ
ܡܶܠܶܐ
ܒ݁ܺܝܫܳܬ݂ܳܐ
ܢܶܚܙܽܘܢ
ܥܒ݂ܳܕ݂ܰܝܟ݁ܽܘܢ
ܫܰܦ݁ܺܝܪܶܐ
ܘܰܢܫܰܒ݁ܚܽܘܢ
ܠܰܐܠܳܗܳܐ
ܒ݁ܝܰܘܡܳܐ
ܕ݁ܒ݂ܽܘܚܪܳܢܳܐ܂</div>
<div type="v" n="13">ܘܰܗܘܰܝܬ݁ܽܘܢ
ܡܶܫܬ݁ܰܥܒ݁ܕ݂ܺܝܢ
ܠܟ݂ܽܠܗܽܘܢ
ܒ݁ܢܰܝ ܐ݈ܢܳܫܳܐ
ܡܶܛܽܠ ܐܰܠܳܗܳܐ
ܠܡܰܠܟ݁ܶܐ
ܡܶܛܽܠ
ܫܽܘܠܛܳܢܗܽܘܢ܂</div>
<div type="v" n="14">ܘܰܠܕ݂ܰܝܳܢܶܐ
ܡܶܛܽܠ ܕ݁ܡܶܢܶܗ
ܡܶܫܬ݁ܰܕ݁ܪܺܝܢ
ܠܰܬ݂ܒ݂ܰܥܬ݂ܳܐ
ܕ݁ܡܰܣܟ݁ܠܳܢܶܐ
ܘܰܠܬ݂ܶܫܒ݁ܽܘܚܬ݁ܳܐ
ܕ݁ܥܳܒ݂ܕ݁ܰܝ
ܛܳܒ݂ܳܬ݂ܳܐ܂</div>
<div type="v" n="15">ܕ݁ܗܳܟ݂ܰܢܳܐ
ܗ݈ܘ ܨܶܒ݂ܝܳܢܳܐ
ܕ݁ܰܐܠܳܗܳܐ
ܕ݁ܒ݂ܰܥܒ݂ܳܕ݂ܰܝܟ݁ܽܘܢ
ܫܰܦ݁ܺܝܪܶܐ
ܬ݁ܶܣܟ݁ܪܽܘܢ
ܦ݁ܽܘܡܳܐ
ܕ݁ܣܰܟ݂ܠܶܐ
ܗܳܢܽܘܢ ܕ݁ܠܳܐ
ܝܳܕ݂ܥܺܝܢ
ܠܰܐܠܳܗܳܐ܂</div>
<div type="v" n="16">ܐܰܝܟ݂
ܒ݁ܢܰܝ ܚܺܐܪܶܐ
ܘܠܳܐ ܐܰܝܟ݂
ܐ݈ܢܳܫܳܐ
ܕ݁ܰܥܒ݂ܺܝܕ݂ܳܐ
ܠܗܽܘܢ
ܚܺܐܪܽܘܬ݂ܗܽܘܢ
ܬ݁ܰܚܦ݁ܺܝܬ݂ܳܐ
ܠܒ݂ܺܝܫܽܘܬ݂ܗܽܘܢ
ܐܶܠܳܐ ܐܰܝܟ݂
ܥܰܒ݂ܕ݁ܰܘܗ݈ܝ
ܕ݁ܰܐܠܳܗܳܐ܂</div>
<div type="v" n="17">ܠܟ݂ܽܠܢܳܫ
ܝܰܩܰܪܘ
ܠܰܐܚܰܝܟ݁ܽܘܢ
ܐܰܚܶܒ݂ܘ ܘܡܶܢ
ܐܰܠܳܗܳܐ
ܕ݁ܚܰܠܘ
ܘܰܠܡܰܠܟ݁ܶܐ
ܝܰܩܰܪܘ܂</div>
<div type="v" n="18">ܘܰܐܝܠܶܝܢ
ܥܰܒ݂ܕ݁ܶܐ
ܕ݁ܺܐܝܬ݂
ܒ݁ܟ݂ܽܘܢ
ܐܶܫܬ݁ܰܥܒ݁ܰܕ݂ܘ
ܠܡܳܪܰܝܟ݁ܽܘܢ
ܒ݁ܕ݂ܶܚܠܬ݂ܳܐ
ܠܳܐ ܒ݁ܰܠܚܽܘܕ݂
ܠܛܳܒ݂ܶܐ
ܘܰܠܡܰܟ݁ܺܝܟ݂ܶܐ
ܐܶܠܳܐ ܐܳܦ݂
ܠܰܩܫܰܝܳܐ
ܘܰܠܥܰܣܩܶܐ܂</div>
<div type="v" n="19">ܠܗܳܠܶܝܢ
ܓ݁ܶܝܪ ܐܺܝܬ݂
ܠܗܽܘܢ
ܛܰܝܒ݁ܽܘܬ݂ܳܐ
ܩܕ݂ܳܡ ܐܰܠܳܗܳܐ
ܠܰܐܝܠܶܝܢ
ܕ݁ܡܶܛܽܠ
ܬ݁ܺܐܪܬ݁ܳܐ
ܫܰܦ݁ܺܝܪܬ݁ܳܐ
ܡܣܰܝܒ݁ܪܺܝܢ
ܥܳܩܳܬ݂ܳܐ
ܕ݁ܳܐܬ݂ܝܳܢ
ܥܠܰܝܗܽܘܢ
ܒ݁ܥܰܘܠܳܐ܂</div>
<div type="v" n="20">ܐܰܝܠܶܝܢ
ܕ݁ܶܝܢ ܕ݁ܡܶܛܽܠ
ܣܰܟ݂ܠܘܳܬ݂ܗܽܘܢ
ܡܣܰܝܒ݁ܪܺܝܢ
ܐܽܘܠܨܳܢܶܐ
ܐܰܝܕ݂ܳܐ
ܬ݁ܶܫܒ݁ܽܘܚܬ݁ܳܐ
ܗܳܘܝܳܐ ܠܗܽܘܢ
ܐܶܠܳܐ ܡܳܐ
ܕ݁ܥܳܒ݂ܕ݁ܺܝܢ
ܐܢ݈ܬ݁ܽܘܢ
ܕ݁ܫܰܦ݁ܺܝܪ
ܘܳܠܨܺܝܢ
ܠܟ݂ܽܘܢ
ܘܰܡܣܰܝܒ݁ܪܺܝܢ
ܐܢ݈ܬ݁ܽܘܢ
ܗܳܝܕ݁ܶܝܢ
ܝܳܪܒ݁ܳܐ
ܬ݁ܶܫܒ݁ܽܘܚܬ݁ܟ݂ܽܘܢ
ܠܘܳܬ݂
ܐܰܠܳܗܳܐ܂</div>
<div type="v" n="21">ܠܗܳܕ݂ܶܐ
ܓ݁ܶܝܪ
ܐܶܬ݂ܩܪܺܝܬ݁ܽܘܢ
ܕ݁ܳܐܦ݂
ܡܫܺܝܚܳܐ ܡܺܝܬ݂
ܚܠܳܦ݂ܰܝܢ
ܘܰܫܒ݂ܰܩ ܠܰܢ
ܗܳܢܳܐ
ܛܽܘܦ݂ܣܳܐ
ܕ݁ܰܐܢ݈ܬ݁ܽܘܢ
ܒ݁ܥܶܩܒ݂ܳܬ݂ܶܗ
ܬ݁ܗܰܠܟ݂ܽܘܢ܂</div>
<div type="v" n="22">ܗܰܘ ܕ݁ܠܳܐ
ܥܒ݂ܰܕ݂
ܚܛܺܝܬ݂ܳܐ
ܐܳܦ݂ܠܳܐ
ܢܶܟ݂ܠܳܐ
ܐܶܫܬ݁ܟ݂ܰܚ
ܒ݁ܦ݂ܽܘܡܶܗ܂</div>
<div type="v" n="23">ܗܰܘ
ܕ݁ܡܶܨܛܰܚܶܐ
ܗ݈ܘܳܐ ܘܠܳܐ
ܡܨܰܚܶܐ ܘܚܳܐܶܫ
ܗ݈ܘܳܐ ܘܠܳܐ
ܡܶܬ݂ܠܰܚܰܡ
ܐܶܠܳܐ ܡܰܫܠܶܡ
ܗ݈ܘܳܐ ܕ݁ܺܝܢܶܗ
ܠܕ݂ܰܝܳܢܳܐ
ܕ݁ܟ݂ܺܐܢܽܘܬ݂ܳܐ܂</div>
<div type="v" n="24">ܘܰܫܩܰܠ
ܚܛܳܗܰܝܢ
ܟ݁ܽܠܗܽܘܢ
ܘܰܐܣܶܩ ܐܶܢܽܘܢ
ܒ݁ܦ݂ܰܓ݂ܪܶܗ
ܠܰܨܠܺܝܒ݂ܳܐ
ܕ݁ܟ݂ܰܕ݂
ܡܺܝܬ݂ܺܝܢܰܢ
ܠܰܚܛܺܝܬ݂ܳܐ
ܒ݁ܙܰܕ݁ܺܝܩܽܘܬ݂ܳܐ
ܕ݁ܺܝܠܶܗ ܢܺܚܶܐ
ܒ݁ܫܽܘܡܳܬ݂ܶܗ
ܓ݁ܶܝܪ
ܐܶܬ݂ܰܐܣܺܝܬ݁ܽܘܢ܂</div>
<div type="v" n="25">ܕ݁ܛܳܥܶܝܢ
ܗܘܰܝܬ݁ܽܘܢ
ܐܰܝܟ݂ ܥܶܪܒ݁ܶܐ
ܘܶܐܬ݂ܦ݁ܢܺܝܬ݁ܽܘܢ
ܗܳܫܳܐ ܠܘܳܬ݂
ܪܳܥܝܳܐ
ܘܣܳܥܽܘܪܳܐ
ܕ݁ܢܰܦ݂ܫܳܬ݂ܟ݂ܽܘܢ܂</div>
</div>
<div type="ch" n="3">
<div type="title" n="title"> ܀ ܐܓܪܬܐ
ܕܦܛܪܘܣ ܓܓ </div>
<div type="v" n="1">ܗܳܟ݂ܰܢܳܐ
ܐܳܦ݂
ܐܰܢ݈ܬ݁ܶܝܢ
ܢܶܫܶܐ
ܐܶܫܬ݁ܰܥܒ݁ܰܕ݂ܶܝܢ
ܠܒ݂ܰܥܠܰܝܟ݁ܶܝܢ
ܕ݁ܰܐܝܠܶܝܢ
ܕ݁ܠܳܐ
ܡܶܬ݁ܛܦ݁ܺܝܣܺܝܢ
ܠܡܶܠܬ݂ܳܐ
ܒ݁ܕ݂ܽܘܒ݁ܳܪܰܝܟ݁ܶܝܢ
ܫܰܦ݁ܺܝܪܶܐ
ܕ݁ܠܳܐ ܥܰܡܠܳܐ
ܬ݁ܶܩܢܝܳܢ
ܐܶܢܽܘܢ܂</div>
<div type="v" n="2">ܟ݁ܰܕ݂
ܚܳܙܶܝܢ
ܕ݁ܰܒ݂ܕ݂ܶܚܠܬ݂ܳܐ
ܘܰܒ݂ܢܰܟ݂ܦ݁ܽܘܬ݂ܳܐ
ܡܶܬ݁ܕ݁ܰܒ݁ܪܳܢ
ܐܢ݈ܬ݁ܶܝܢ܂</div>
<div type="v" n="3">ܘܠܳܐ
ܬ݁ܶܨܛܰܒ݁ܬ݂ܳܢ
ܒ݁ܨܶܒ݂ܬ݁ܶܐ
ܒ݁ܰܪܳܝܶܐ
ܕ݁ܰܓ݂ܕ݂ܽܘܠܶܐ
ܕ݁ܣܰܥܪܰܝܟ݁ܶܝܢ
ܐܰܘ
ܕ݁ܚܶܫܠܳܬ݂ܳܐ
ܕ݁ܕ݂ܰܗܒ݂ܳܐ
ܐܰܘ
ܕ݁ܰܠܒ݂ܽܘܫܶܐ
ܡܝܰܬ݁ܪܶܐ܂</div>
<div type="v" n="4">ܐܶܠܳܐ
ܐܶܨܛܰܒ݁ܰܬ݂ܶܝܢ
ܒ݁ܒ݂ܰܪܢܳܫܳܐ
ܟ݁ܰܣܝܳܐ
ܕ݁ܠܶܒ݁ܳܐ
ܒ݁ܪܽܘܚܳܐ
ܡܰܟ݁ܺܝܟ݂ܬ݁ܳܐ
ܕ݁ܠܳܐ
ܡܶܬ݂ܚܰܒ݁ܠܳܐ
ܨܶܒ݂ܬ݁ܳܐ
ܕ݁ܰܡܝܰܬ݁ܰܪ
ܩܕ݂ܳܡ
ܐܰܠܳܗܳܐ܂</div>
<div type="v" n="5">ܗܳܟ݂ܰܢܳܐ
ܓ݁ܶܝܪ ܐܳܦ݂
ܡܶܢ ܩܕ݂ܺܝܡ
ܢܶܫܶܐ
ܩܰܕ݁ܺܝܫܳܬ݂ܳܐ
ܐܰܝܠܶܝܢ
ܕ݁ܰܡܣܰܒ݁ܪܳܢ
ܗ݈ܘܰܝ
ܒ݁ܰܐܠܳܗܳܐ
ܡܨܰܒ݁ܬ݂ܳܢ
ܗ݈ܘܰܝ
ܢܰܦ݂ܫܳܬ݂ܗܶܝܢ
ܘܡܶܫܬ݁ܰܥܒ݁ܕ݂ܳܢ
ܗ݈ܘܰܝ
ܠܒ݂ܰܥܠܰܝܗܶܝܢ܂</div>
<div type="v" n="6">ܐܰܝܟ݁ܰܢܳܐ
ܕ݁ܣܰܪܳܐ
ܡܶܫܬ݁ܰܥܒ݁ܕ݂ܳܐ
ܗ݈ܘܳܬ݂
ܠܰܐܒ݂ܪܳܗܳܡ
ܘܩܳܪܝܳܐ
ܗ݈ܘܳܬ݂ ܠܶܗ
ܡܳܪܝ ܗܳܝ
ܕ݁ܗܳܘܝܳܢ
ܐܢ݈ܬ݁ܶܝܢ ܠܳܗ
ܒ݁ܢܳܬ݂ܳܐ
ܒ݁ܰܥܒ݂ܳܕ݂ܶܐ
ܛܳܒ݂ܶܐ ܟ݁ܰܕ݂
ܠܳܐ
ܡܶܬ݁ܬ݁ܙܺܝܥܳܢ
ܐܢ݈ܬ݁ܶܝܢ ܡܶܢ
ܟ݁ܽܠ
ܕ݁ܶܚܠܳܐ܂</div>
<div type="v" n="7">ܘܰܐܢ݈ܬ݁ܽܘܢ
ܓ݁ܰܒ݂ܪܶܐ
ܗܳܟ݂ܰܢܳܐ
ܥܡܰܪܘ ܥܰܡ
ܢܶܫܰܝܟ݁ܽܘܢ
ܒ݁ܺܝܕ݂ܰܥܬ݂ܳܐ
ܘܰܐܝܟ݂
ܕ݁ܰܠܡܳܐܢܶܐ
ܡܚܺܝܠܶܐ
ܒ݁ܺܐܝܩܳܪܳܐ
ܐܰܚܽܘܕ݂ܘ
ܐܶܢܶܝܢ ܡܶܛܽܠ
ܕ݁ܳܐܦ݂ ܗܳܢܶܝܢ
ܥܰܡܟ݂ܽܘܢ
ܝܳܪܬ݁ܳܢ
ܡܰܘܗܰܒ݂ܬ݁ܳܐ
ܕ݁ܚܰܝܶܐ
ܕ݁ܰܠܥܳܠܰܡ
ܕ݁ܠܳܐ
ܬ݁ܶܗܘܽܘܢ
ܡܶܬ݁ܬ݁ܰܩܠܺܝܢ
ܒ݁ܰܨܠܰܘܳܬ݂ܟ݂ܽܘܢ܂</div>
<div type="v" n="8">ܫܽܘܠܳܡܳܐ
ܕ݁ܶܝܢ
ܕ݁ܬ݂ܶܗܘܽܘܢ
ܟ݁ܽܠܟ݂ܽܘܢ
ܒ݁ܰܐܘܝܽܘܬ݂ܳܐ
ܘܰܗܘܰܝܬ݁ܽܘܢ
ܚܳܫܺܝܢ ܥܰܡ
ܐܰܝܠܶܝܢ
ܕ݁ܚܳܫܺܝܢ
ܘܪܳܚܡܺܝܢ ܚܰܕ݂
ܠܚܰܕ݂
ܘܰܗܘܰܝܬ݁ܽܘܢ
ܪܰܚܡܬ݂ܳܢܺܝܢ
ܘܡܰܟ݁ܺܝܟ݂ܺܝܢ܂</div>
<div type="v" n="9">ܘܰܠܐ݈ܢܳܫ
ܒ݁ܺܝܫܬ݁ܳܐ
ܚܠܳܦ݂
ܒ݁ܺܝܫܬ݁ܳܐ ܠܳܐ
ܬ݁ܶܦ݂ܪܥܽܘܢ
ܘܳܐܦ݂ܠܳܐ
ܨܽܘܚܺܝܬ݂ܳܐ
ܚܠܳܦ݂
ܨܽܘܚܺܝܬ݂ܳܐ
ܐܶܠܳܐ
ܕ݁ܰܠܩܽܘܒ݂ܠܳܐ
ܕ݁ܗܳܠܶܝܢ
ܗܘܰܝܬ݁ܽܘܢ
ܡܒ݂ܰܪܟ݂ܺܝܢ
ܠܗܳܕ݂ܶܐ ܓ݁ܶܝܪ
ܐܶܬ݂ܩܪܺܝܬ݁ܽܘܢ
ܕ݁ܒ݂ܽܘܪܟ݁ܬ݂ܳܐ
ܬ݁ܺܐܪܬ݁ܽܘܢ܂</div>
<div type="v" n="10">ܡܰܢ
ܕ݁ܨܳܒ݂ܶܐ
ܗܳܟ݂ܺܝܠ ܚܰܝܶܐ
ܘܪܳܚܶܡ
ܝܰܘܡܳܬ݂ܳܐ
ܛܳܒ݂ܶܐ
ܠܡܶܚܙܳܐ ܢܶܛܰܪ
ܠܶܫܳܢܶܗ ܡܶܢ
ܒ݁ܺܝܫܬ݁ܳܐ
ܘܣܶܦ݂ܘܳܬ݂ܶܗ
ܠܳܐ ܢܡܰܠܠܳܢ
ܢܶܟ݂ܠܳܐ܂</div>
<div type="v" n="11">ܢܶܥܒ݁ܰܪ
ܡܶܢ ܒ݁ܺܝܫܬ݁ܳܐ
ܘܢܶܥܒ݁ܶܕ݂
ܛܳܒ݂ܬ݂ܳܐ
ܘܢܶܒ݂ܥܶܐ
ܫܠܳܡܳܐ
ܘܢܶܪܗܰܛ
ܒ݁ܳܬ݂ܪܶܗ܂</div>
<div type="v" n="12">ܡܶܛܽܠ
ܕ݁ܥܰܝܢܰܘܗ݈ܝ
ܕ݁ܡܳܪܝܳܐ ܥܰܠ
ܙܰܕ݁ܺܝܩܶܐ
ܘܶܐܕ݂ܢܰܘܗ݈ܝ
ܠܡܶܫܡܰܥ
ܐܶܢܽܘܢ
ܘܰܐܦ݁ܰܘܗ݈ܝ
ܕ݁ܡܳܪܝܳܐ ܥܰܠ
ܒ݁ܺܝܫܶܐ܂</div>
<div type="v" n="13">ܘܡܰܢܽܘ
ܕ݁ܢܶܥܒ݁ܶܕ݂
ܠܟ݂ܽܘܢ
ܒ݁ܺܝܫܬ݁ܳܐ ܐܶܢ
ܬ݁ܶܗܘܽܘܢ
ܛܰܢܳܢܶܐ
ܕ݁ܛܳܒ݂ܳܬ݂ܳܐ܂</div>
<div type="v" n="14">ܘܶܐܢ ܗܽܘ
ܕ݁ܬ݂ܶܚܫܽܘܢ
ܥܰܠ ܐܰܦ݁ܰܝ
ܟ݁ܺܐܢܽܘܬ݂ܳܐ
ܛܽܘܒ݂ܰܝܟ݁ܽܘܢ
ܘܠܳܐ
ܬ݁ܶܕ݂ܚܠܽܘܢ
ܡܶܢ ܐܰܝܠܶܝܢ
ܕ݁ܰܡܕ݂ܰܚܠܺܝܢ
ܠܟ݂ܽܘܢ ܘܠܳܐ
ܬ݁ܶܫܬ݁ܰܓ݂ܫܽܘܢ܂</div>
<div type="v" n="15">ܐܶܠܳܐ
ܩܰܕ݁ܶܫܘ
ܒ݁ܠܶܒ݁ܰܘܳܬ݂ܟ݂ܽܘܢ
ܠܡܳܪܝܳܐ
ܡܫܺܝܚܳܐ
ܘܰܗܘܰܝܬ݁ܽܘܢ
ܡܛܰܝܒ݂ܺܝܢ
ܠܡܰܦ݁ܰܩ
ܒ݁ܪܽܘܚܳܐ
ܠܟ݂ܽܠ
ܕ݁ܬ݂ܳܒ݂ܰܥ
ܠܟ݂ܽܘܢ
ܡܶܠܬ݂ܳܐ ܥܰܠ
ܣܰܒ݂ܪܳܐ
ܕ݁ܗܰܝܡܳܢܽܘܬ݂ܟ݂ܽܘܢ
ܒ݁ܡܰܟ݁ܺܝܟ݂ܽܘܬ݂ܳܐ
ܘܰܒ݂ܕ݂ܶܚܠܬ݂ܳܐ܂</div>
<div type="v" n="16">ܟ݁ܰܕ݂
ܐܺܝܬ݂ ܠܟ݂ܽܘܢ
ܬ݁ܺܐܪܬ݁ܳܐ
ܛܳܒ݂ܬ݂ܳܐ
ܐܰܝܟ݁ܰܢܳܐ
ܕ݁ܗܳܢܽܘܢ
ܕ݁ܰܡܡܰܠܠܺܝܢ
ܥܠܰܝܟ݁ܽܘܢ
ܐܰܝܟ݂ ܕ݁ܥܰܠ
ܐ݈ܢܳܫܳܐ
ܒ݁ܺܝܫܶܐ
ܢܶܒ݂ܗܬ݂ܽܘܢ
ܐܰܝܟ݂ ܐ݈ܢܳܫܳܐ
ܕ݁ܛܳܠܡܺܝܢ
ܠܕ݂ܽܘܒ݁ܳܪܰܝܟ݁ܽܘܢ
ܫܰܦ݁ܺܝܪܶܐ
ܕ݁ܒ݂ܰܡܫܺܝܚܳܐ܂</div>
<div type="v" n="17">ܥܳܕ݂ܪܳܐ
ܗ݈ܝ ܠܟ݂ܽܘܢ
ܓ݁ܶܝܪ ܕ݁ܟ݂ܰܕ݂
ܥܳܒ݂ܕ݁ܺܝܢ
ܐܢ݈ܬ݁ܽܘܢ
ܥܒ݂ܳܕ݂ܶܐ
ܛܳܒ݂ܶܐ
ܬ݁ܶܣܒ݁ܠܽܘܢ
ܒ݁ܺܝܫܳܬ݂ܳܐ
ܐܶܢ ܗܳܟ݂ܰܢܳܐ
ܗ݈ܘ ܨܶܒ݂ܝܳܢܳܐ
ܕ݁ܰܐܠܳܗܳܐ
ܘܠܳܐ ܟ݁ܰܕ݂
ܥܳܒ݂ܕ݁ܺܝܢ
ܐܢ݈ܬ݁ܽܘܢ
ܒ݁ܺܝܫܳܬ݂ܳܐ܂</div>
<div type="v" n="18">ܡܶܛܽܠ
ܕ݁ܳܐܦ݂
ܡܫܺܝܚܳܐ ܚܕ݂ܳܐ
ܙܒ݂ܰܢ ܡܺܝܬ݂
ܚܠܳܦ݂ ܚܛܳܗܰܝܢ
ܙܰܕ݁ܺܝܩܳܐ
ܚܠܳܦ݂ ܚܰܛܳܝܶܐ
ܕ݁ܰܢܩܰܪܶܒ݂ܟ݂ܽܘܢ
ܠܰܐܠܳܗܳܐ
ܘܡܺܝܬ݂
ܒ݁ܰܦ݂ܓ݂ܰܪ
ܘܰܚܝܳܐ
ܒ݁ܪܽܘܚ܂</div>
<div type="v" n="19">ܘܰܐܟ݂ܪܶܙ
ܠܢܰܦ݂ܫܳܬ݂ܳܐ
ܐܰܝܠܶܝܢ
ܕ݁ܰܐܚܺܝܕ݂ܳܢ
ܗ݈ܘܰܝ
ܒ݁ܰܫܝܽܘܠ܂</div>
<div type="v" n="20">ܗܳܠܶܝܢ
ܕ݁ܡܶܢ ܩܕ݂ܺܝܡ
ܠܳܐ
ܐܶܬ݁ܛܦ݁ܺܝܣ
ܗ݈ܘܰܝ
ܒ݁ܝܰܘܡܳܬ݂ܶܗ
ܕ݁ܢܽܘܚ ܟ݁ܰܕ݂
ܡܰܓ݁ܪܰܬ݂
ܪܽܘܚܶܗ
ܕ݁ܰܐܠܳܗܳܐ
ܦ݁ܶܩܕ݁ܰܬ݂
ܕ݁ܬ݂ܶܗܘܶܐ
ܩܺܒ݂ܽܘܬ݂ܳܐ
ܥܰܠ ܣܰܒ݂ܪܳܐ
ܕ݁ܰܬ݂ܝܳܒ݂ܽܘܬ݂ܗܽܘܢ
ܘܰܬ݂ܡܳܢܶܐ
ܒ݁ܰܠܚܽܘܕ݂
ܢܰܦ݂ܫܳܢ
ܥܰܠܶܝܢ ܠܳܗ
ܘܰܚܝܰܝ
ܒ݁ܡܰܝܳܐ܂</div>
<div type="v" n="21">ܕ݁ܳܐܦ݂
ܐܰܢ݈ܬ݁ܽܘܢ
ܒ݁ܶܗ ܒ݁ܗܰܘ
ܛܽܘܦ݂ܣܳܐ
ܚܳܝܶܝܢ
ܐܢ݈ܬ݁ܽܘܢ
ܒ݁ܡܰܥܡܽܘܕ݂ܺܝܬ݂ܳܐ
ܠܰܘ ܟ݁ܰܕ݂
ܦ݁ܰܓ݂ܪܳܐ
ܡܫܺܝܓ݂ܺܝܢ
ܐܢ݈ܬ݁ܽܘܢ ܡܶܢ
ܨܳܐܬ݂ܳܐ ܐܶܠܳܐ
ܟ݁ܰܕ݂
ܡܰܘܕ݁ܶܝܢ
ܐܢ݈ܬ݁ܽܘܢ
ܒ݁ܰܐܠܳܗܳܐ
ܒ݁ܬ݂ܺܐܪܬ݁ܳܐ
ܕ݁ܟ݂ܺܝܬ݂ܳܐ
ܘܒ݂ܰܩܝܳܡܬ݁ܶܗ
ܕ݁ܝܶܫܽܘܥ
ܡܫܺܝܚܳܐ܂</div>
<div type="v" n="22">ܗܰܘ
ܕ݁ܶܐܬ݂ܥܰܠܺܝ
ܠܰܫܡܰܝܳܐ
ܘܺܐܝܬ݂ܰܘܗ݈ܝ
ܥܰܠ ܝܰܡܺܝܢܳܐ
ܕ݁ܰܐܠܳܗܳܐ
ܘܶܐܫܬ݁ܰܥܒ݁ܰܕ݂ܘ
ܠܶܗ ܡܰܠܰܐܟ݂ܶܐ
ܘܫܰܠܺܝܛܳܢܶܐ
ܘܚܰܝܠܰܘܳܬ݂ܳܐ܂</div>
</div>
<div type="ch" n="4">
<div type="title" n="title"> ܀ ܐܓܪܬܐ
ܕܦܛܪܘܣ ܕܕ </div>
<div type="v" n="1">ܐܶܢ
ܡܫܺܝܚܳܐ
ܗܳܟ݂ܺܝܠ ܚܰܫ
ܚܠܳܦ݂ܰܝܟ݁ܽܘܢ
ܒ݁ܰܒ݂ܣܰܪ
ܘܳܐܦ݂
ܐܰܢ݈ܬ݁ܽܘܢ
ܒ݁ܶܗ ܒ݁ܗܳܢܳܐ
ܪܶܥܝܳܢܳܐ
ܐܶܙܕ݁ܰܝܰܢܘ
ܟ݁ܽܠܡܰܢ
ܕ݁ܡܳܐܶܬ݂
ܓ݁ܶܝܪ
ܒ݁ܦ݂ܰܓ݂ܪܶܗ
ܫܠܺܝ ܠܶܗ ܡܶܢ
ܟ݁ܽܠܗܽܘܢ
ܚܛܳܗܶܐ܂</div>
<div type="v" n="2">ܕ݁ܠܳܐ
ܡܶܟ݁ܺܝܠ
ܠܰܪܓ݂ܺܝܓ݂ܳܬ݂ܳܐ
ܕ݁ܰܒ݂ܢܰܝܢܳܫܳܐ
ܢܺܚܶܐ ܟ݁ܡܳܐ
ܙܰܒ݂ܢܳܐ
ܕ݁ܺܐܝܬ݂ܰܘܗ݈ܝ
ܒ݁ܦ݂ܰܓ݂ܪܳܐ
ܐܶܠܳܐ
ܠܨܶܒ݂ܝܳܢܳܐ
ܕ݁ܰܐܠܳܗܳܐ܂</div>
<div type="v" n="3">ܣܳܦ݂ܶܩ
ܓ݁ܶܝܪ ܙܰܒ݂ܢܳܐ
ܗܰܘ ܕ݁ܰܥܒ݂ܰܪ
ܕ݁ܰܦ݂ܠܰܚܬ݁ܽܘܢ
ܒ݁ܶܗ
ܨܶܒ݂ܝܳܢܳܐ
ܕ݁ܚܰܢܦ݂ܶܐ
ܒ݁ܳܐܣܽܘܛܽܘܬ݂ܳܐ
ܘܰܒ݂ܪܰܘܳܝܽܘܬ݂ܳܐ
ܘܰܒ݂ܨܰܚܢܽܘܬ݂ܳܐ
ܘܒ݂ܰܙܡܳܪܳܐ
ܘܰܒ݂ܦ݂ܽܘܠܚܳܢܳܐ
ܕ݁ܫܺܐܕ݂ܶܐ܂</div>
<div type="v" n="4">ܘܗܳܐ ܗܳܫܳܐ
ܡܶܬ݁ܕ݁ܰܡܪܺܝܢ
ܘܰܡܓ݂ܰܕ݁ܦ݂ܺܝܢ
ܥܠܰܝܟ݁ܽܘܢ
ܒ݁ܰܕ݂ܠܳܐ
ܡܶܫܬ݁ܰܪܚܺܝܬ݁ܽܘܢ
ܥܰܡܗܽܘܢ ܒ݁ܗܳܝ
ܐܳܣܽܘܛܽܘܬ݂ܳܐ
ܩܰܕ݂ܡܳܝܬ݁ܳܐ܂</div>
<div type="v" n="5">ܗܳܢܽܘܢ
ܕ݁ܝܳܗܒ݁ܺܝܢ
ܦ݁ܶܬ݂ܓ݂ܳܡܳܐ
ܠܰܐܠܳܗܳܐ ܗܰܘ
ܕ݁ܰܥܬ݂ܺܝܕ݂
ܠܰܡܕ݂ܳܢ
ܡܺܝܬ݂ܶܐ
ܘܚܰܝܶܐ܂</div>
<div type="v" n="6">ܡܶܛܽܠ
ܗܳܢܳܐ ܓ݁ܶܝܪ
ܐܶܣܬ݁ܰܒ݁ܰܪ
ܐܳܦ݂ ܠܡܺܝܬ݂ܶܐ
ܕ݁ܢܶܬ݁ܕ݂ܺܝܢܽܘܢ
ܐܰܝܟ݂
ܒ݁ܢܰܝܢܳܫܳܐ
ܒ݁ܰܒ݂ܣܰܪ
ܘܢܺܚܽܘܢ
ܒ݁ܰܐܠܳܗܳܐ
ܒ݁ܪܽܘܚ܂</div>
<div type="v" n="7">ܡܰܛܝܰܬ݂
ܠܳܗ ܕ݁ܶܝܢ
ܚܰܪܬ݂ܳܐ
ܕ݁ܟ݂ܽܠ ܡܶܛܽܠ
ܗܳܢܳܐ
ܐܶܬ݂ܢܰܟ݁ܰܦ݂ܘ
ܘܶܐܬ݁ܬ݁ܥܺܝܪܘ
ܠܰܨܠܽܘܬ݂ܳܐ܂</div>
<div type="v" n="8">ܘܰܩܕ݂ܳܡ
ܟ݁ܽܠ ܡܶܕ݁ܶܡ
ܚܽܘܒ݁ܳܐ
ܚܰܪܺܝܦ݂ܳܐ
ܠܘܳܬ݂
ܚܕ݂ܳܕ݂ܶܐ
ܢܶܗܘܶܐ ܠܟ݂ܽܘܢ
ܚܽܘܒ݁ܳܐ ܓ݁ܶܝܪ
ܡܚܰܦ݁ܶܐ
ܣܽܘܓ݂ܳܐܐ
ܕ݁ܰܚܛܳܗܶܐ܂</div>
<div type="v" n="9">ܘܰܗܘܰܝܬ݁ܽܘܢ
ܪܳܚܡܺܝܢ
ܐܰܟ݂ܣܢܳܝܶܐ
ܕ݁ܠܳܐ
ܪܶܛܢܳܐ܂</div>
<div type="v" n="10">ܘܟ݂ܽܠܢܳܫ
ܡܶܢܟ݂ܽܘܢ
ܡܰܘܗܰܒ݂ܬ݁ܳܐ
ܕ݁ܩܰܒ݁ܶܠ ܡܶܢ
ܐܰܠܳܗܳܐ
ܢܫܰܡܶܫ ܒ݁ܳܗ
ܠܚܰܒ݂ܪܰܘܗ݈ܝ
ܐܰܝܟ݂ ܪܰܒ݁ܰܝ
ܒ݁ܳܬ݁ܶܐ
ܛܳܒ݂ܶܐ
ܕ݁ܛܰܝܒ݁ܽܘܬ݂ܳܐ
ܡܦ݂ܰܪܰܫܬ݁ܳܐ
ܕ݁ܰܐܠܳܗܳܐ܂</div>
<div type="v" n="11">ܟ݁ܽܠܡܰܢ
ܕ݁ܰܡܡܰܠܶܠ
ܐܰܝܟ݂ ܡܶܠܬ݂ܳܐ
ܕ݁ܰܐܠܳܗܳܐ
ܢܡܰܠܶܠ
ܘܟ݂ܽܠܡܰܢ
ܕ݁ܰܡܫܰܡܶܫ
ܐܰܝܟ݂ ܕ݁ܡܶܢ
ܚܰܝܠܳܐ ܗܰܘ
ܕ݁ܰܐܠܳܗܳܐ
ܝܳܗܶܒ݂ ܠܶܗ
ܕ݁ܰܒ݂ܟ݂ܽܠ
ܕ݁ܥܳܒ݂ܕ݁ܺܝܢ
ܐܢ݈ܬ݁ܽܘܢ
ܢܶܫܬ݁ܰܒ݁ܰܚ
ܐܰܠܳܗܳܐ
ܒ݁ܝܰܕ݂ ܝܶܫܽܘܥ
ܡܫܺܝܚܳܐ ܗܰܘ
ܕ݁ܕ݂ܺܝܠܶܗ
ܗ݈ܺܝ
ܬ݁ܶܫܒ݁ܽܘܚܬ݁ܳܐ
ܘܺܐܝܩܳܪܳܐ
ܠܥܳܠܰܡ
ܥܳܠܡܺܝܢ
ܐܰܡܺܝܢ܂</div>
<div type="v" n="12">ܚܰܒ݁ܺܝܒ݂ܰܝ
ܠܳܐ
ܬ݁ܶܬ݁ܕ݁ܰܡܪܽܘܢ
ܒ݁ܢܶܣܝܽܘܢܶܐ
ܕ݁ܗܳܘܶܝܢ
ܠܟ݂ܽܘܢ ܐܰܝܟ݂
ܕ݁ܡܶܕ݁ܶܡ
ܢܽܘܟ݂ܪܳܝ
ܓ݁ܳܕ݂ܶܫ
ܠܟ݂ܽܘܢ ܡܶܛܽܠ
ܕ݁ܰܠܒ݂ܽܘܚܪܳܢܟ݂ܽܘܢ
ܗ݈ܽܘ ܗܳܘܶܝܢ܂</div>
<div type="v" n="13">ܐܶܠܳܐ
ܚܕ݂ܰܘ
ܕ݁ܡܶܫܬ݁ܰܘܬ݁ܦ݂ܺܝܢ
ܐܢ݈ܬ݁ܽܘܢ
ܠܚܰܫܰܘܗ݈ܝ
ܕ݁ܰܡܫܺܝܚܳܐ
ܕ݁ܗܳܟ݂ܰܢܳܐ
ܐܳܦ݂
ܒ݁ܓ݂ܶܠܝܳܢܳܐ
ܕ݁ܬ݂ܶܫܒ݁ܽܘܚܬ݁ܶܗ
ܬ݁ܶܚܕ݁ܽܘܢ
ܘܬ݂ܶܪܘܙܽܘܢ܂</div>
<div type="v" n="14">ܘܶܐܢ
ܡܶܬ݂ܚܰܣܕ݂ܺܝܢ
ܐܢ݈ܬ݁ܽܘܢ ܥܰܠ
ܐܰܦ݁ܰܝ ܫܡܶܗ
ܕ݁ܰܡܫܺܝܚܳܐ
ܛܽܘܒ݂ܰܝܟ݁ܽܘܢ
ܕ݁ܪܽܘܚܳܐ
ܡܫܰܒ݁ܰܚܬ݁ܳܐ
ܕ݁ܰܐܠܳܗܳܐ
ܡܶܬ݁ܬ݁ܢܺܝܚܳܐ
ܥܠܰܝܟ݁ܽܘܢ܂</div>
<div type="v" n="15">ܒ݁ܰܠܚܽܘܕ݂
ܠܳܐ ܐ݈ܢܳܫ
ܡܶܢܟ݂ܽܘܢ
ܐܰܝܟ݂
ܩܳܛܽܘܠܳܐ ܐܰܘ
ܐܰܝܟ݂
ܓ݁ܰܢܳܒ݂ܳܐ ܐܰܘ
ܐܰܝܟ݂ ܥܳܒ݂ܶܕ݂
ܒ݁ܺܝܫܳܬ݂ܳܐ
ܢܶܗܘܶܐ
ܚܳܐܶܫ܂</div>
<div type="v" n="16">ܐܶܢ ܕ݁ܶܝܢ
ܚܳܐܶܫ ܐܰܝܟ݂
ܟ݁ܪܺܣܛܝܳܢܳܐ
ܠܳܐ ܢܶܒ݂ܗܰܬ݂
ܐܶܠܳܐ ܢܫܰܒ݁ܰܚ
ܠܰܐܠܳܗܳܐ ܒ݁ܶܗ
ܒ݁ܗܳܢܳܐ
ܫܡܳܐ܂</div>
<div type="v" n="17">ܡܶܛܽܠ
ܕ݁ܙܰܒ݂ܢܳܐ ܗ݈ܘ
ܕ݁ܰܢܫܰܪܶܐ
ܕ݁ܺܝܢܳܐ ܡܶܢ
ܒ݁ܰܝܬ݁ܶܗ
ܕ݁ܰܐܠܳܗܳܐ ܐܶܢ
ܕ݁ܶܝܢ ܡܶܢܰܢ
ܡܫܰܪܶܐ
ܐܰܝܕ݂ܳܐ ܗ݈ܝ
ܚܰܪܬ݂ܳܐ
ܕ݁ܰܐܝܠܶܝܢ
ܕ݁ܠܳܐ
ܡܶܬ݁ܛܦ݁ܺܝܣܺܝܢ
ܠܰܣܒ݂ܰܪܬ݂ܶܗ
ܕ݁ܰܐܠܳܗܳܐ܂</div>
<div type="v" n="18">ܘܶܐܢ
ܙܰܕ݁ܺܝܩܳܐ
ܠܡܰܚܣܶܢ ܚܳܝܶܐ
ܪܰܫܺܝܥܳܐ
ܘܚܰܛܳܝܳܐ
ܐܰܝܟ݁ܳܐ
ܡܶܫܬ݁ܟ݂ܰܚ܂</div>
<div type="v" n="19">ܡܶܛܽܠ
ܗܳܢܳܐ ܐܰܝܠܶܝܢ
ܕ݁ܚܳܫܺܝܢ
ܐܰܝܟ݂
ܨܶܒ݂ܝܳܢܶܗ
ܕ݁ܰܐܠܳܗܳܐ
ܢܰܓ݂ܥܠܽܘܢ ܠܶܗ
ܢܰܦ݂ܫܳܬ݂ܗܽܘܢ
ܒ݁ܰܥܒ݂ܳܕ݂ܶܐ
ܫܰܦ݁ܺܝܪܶܐ
ܐܰܝܟ݂
ܕ݁ܰܠܒ݂ܳܪܽܘܝܳܐ
ܡܗܰܝܡܢܳܐ܂</div>
</div>
<div type="ch" n="5">
<div type="title" n="title"> ܀ ܐܓܪܬܐ
ܕܦܛܪܘܣ ܗܗ </div>
<div type="v" n="1">ܒ݁ܳܥܶܐ
ܐ݈ܢܳܐ ܕ݁ܶܝܢ
ܡܶܢ ܩܰܫܺܝܫܶܐ
ܕ݁ܺܐܝܬ݂
ܒ݁ܟ݂ܽܘܢ ܐܶܢܳܐ
ܩܰܫܺܝܫܳܐ
ܚܰܒ݂ܪܟ݂ܽܘܢ
ܘܣܳܗܕ݁ܳܐ
ܕ݁ܚܰܫܰܘܗ݈ܝ
ܕ݁ܰܡܫܺܝܚܳܐ
ܘܫܰܘܬ݁ܳܦ݂ܳܐ
ܕ݁ܫܽܘܒ݂ܚܶܗ
ܗܰܘ
ܕ݁ܰܥܬ݂ܺܝܕ݂
ܕ݁ܢܶܬ݂ܓ݁ܠܶܐ܂</div>
<div type="v" n="2">ܪܥܰܘ
ܡܰܪܥܺܝܬ݂ܳܐ
ܕ݁ܰܐܠܳܗܳܐ
ܕ݁ܡܰܫܠܡܳܐ
ܠܟ݂ܽܘܢ
ܘܰܣܥܽܘܪܘ
ܪܽܘܚܳܢܳܐܝܺܬ݂
ܠܳܐ
ܒ݁ܰܩܛܺܝܪܳܐ
ܐܶܠܳܐ
ܒ݁ܨܶܒ݂ܝܳܢܳܐ
ܠܳܐ
ܒ݁ܝܽܘܬ݂ܪܳܢܶܐ
ܛܰܢܦ݁ܶܐ ܐܶܠܳܐ
ܡܶܢ ܟ݁ܽܠܶܗ
ܠܶܒ݁ܟ݂ܽܘܢ܂</div>
<div type="v" n="3">ܠܳܐ ܐܰܝܟ݂
ܡܳܪܰܝܳܐ
ܕ݁ܡܰܪܥܺܝܬ݂ܳܐ
ܐܶܠܳܐ ܐܰܝܟ݂
ܕ݁ܬ݂ܶܗܘܽܘܢ
ܠܗܽܘܢ
ܕ݁ܡܽܘܬ݂ܳܐ
ܫܰܦ݁ܺܝܪܬ݁ܳܐ܂</div>
<div type="v" n="4">ܕ݁ܟ݂ܰܕ݂
ܢܶܬ݂ܓ݁ܠܶܐ
ܪܰܒ݁
ܪܳܥܰܘܳܬ݂ܳܐ
ܬ݁ܩܰܒ݁ܠܽܘܢ
ܡܶܢܶܗ
ܟ݁ܠܺܝܠܳܐ
ܕ݁ܫܽܘܒ݂ܚܳܐ
ܕ݁ܠܳܐ ܚܳܡܶܐ܂</div>
<div type="v" n="5">ܘܰܐܢ݈ܬ݁ܽܘܢ
ܥܠܰܝܡܶܐ
ܐܶܫܬ݁ܰܥܒ݁ܰܕ݂ܘ
ܠܩܰܫܺܝܫܰܝܟ݁ܽܘܢ
ܘܶܐܬ݂ܥܰܛ݈ܦ݂ܘ
ܚܺܝܨܳܐܝܺܬ݂
ܡܰܟ݁ܺܝܟ݂ܽܘܬ݂
ܪܶܥܝܳܢܳܐ
ܠܘܳܬ݂
ܚܕ݂ܳܕ݂ܶܐ
ܡܶܛܽܠ
ܕ݁ܰܐܠܳܗܳܐ
ܣܰܩܽܘܒ݂ܠܳܐ
ܗ݈ܘ ܕ݁ܰܐܝܠܶܝܢ
ܕ݁ܡܶܬ݁ܬ݁ܪܺܝܡܺܝܢ
ܘܰܠܡܰܟ݁ܺܝܟ݂ܶܐ
ܝܳܗܶܒ݂
ܛܰܝܒ݁ܽܘܬ݂ܳܐ܂</div>
<div type="v" n="6">ܐܶܬ݂ܡܰܟ݁ܰܟ݂ܘ
ܗܳܟ݂ܺܝܠ
ܬ݁ܚܶܝܬ݂
ܐܺܝܕ݂ܶܗ
ܬ݁ܰܩܺܝܦ݂ܬ݁ܳܐ
ܕ݁ܰܐܠܳܗܳܐ
ܕ݁ܗܺܝ
ܬ݁ܪܺܝܡܟ݂ܽܘܢ
ܒ݁ܙܰܒ݂ܢܳܐ
ܕ݁ܙܳܕ݂ܶܩ܂</div>
<div type="v" n="7">ܘܨܶܦ݂ܬ݂ܟ݂ܽܘܢ
ܟ݁ܽܠܳܗ ܫܕ݂ܰܘ
ܥܰܠ ܐܰܠܳܗܳܐ
ܕ݁ܠܶܗ ܒ݁ܛܺܝܠ
ܥܠܰܝܟ݁ܽܘܢ܂</div>
<div type="v" n="8">ܐܶܬ݁ܬ݁ܥܺܝܪܘ
ܘܶܥ݈ܗܰܕ݂ܘ
ܡܶܛܽܠ
ܕ݁ܰܒ݂ܥܶܠܕ݁ܒ݂ܳܒ݂ܟ݂ܽܘܢ
ܣܳܛܳܢܳܐ ܐܰܝܟ݂
ܐܰܪܝܳܐ ܢܳܗܶܡ
ܘܰܡܗܰܠܶܟ݂
ܘܒ݂ܳܥܶܐ
ܕ݁ܰܠܡܰܢܽܘ
ܢܶܒ݂ܠܰܥ܂</div>
<div type="v" n="9">ܩܽܘܡܘ
ܗܳܟ݂ܺܝܠ
ܠܩܽܘܒ݂ܠܶܗ
ܟ݁ܰܕ݂
ܡܫܰܪܪܺܝܢ
ܐܢ݈ܬ݁ܽܘܢ
ܒ݁ܗܰܝܡܳܢܽܘܬ݂ܳܐ
ܘܕ݂ܰܥܘ ܕ݁ܳܐܦ݂
ܥܰܠ
ܐܰܚܰܝܟ݁ܽܘܢ
ܕ݁ܰܒ݂ܥܳܠܡܳܐ
ܗܶܢܽܘܢ ܗܳܠܶܝܢ
ܚܰܫܶܐ
ܥܳܪܨܺܝܢ܂</div>
<div type="v" n="10">ܐܰܠܳܗܳܐ
ܕ݁ܶܝܢ
ܕ݁ܛܰܝܒ݁ܽܘܬ݂ܳܐ
ܗܰܘ ܕ݁ܰܩܪܳܢ
ܠܫܽܘܒ݂ܚܶܗ
ܕ݁ܰܠܥܳܠܰܡ
ܒ݁ܝܰܕ݂ ܝܶܫܽܘܥ
ܡܫܺܝܚܳܐ ܗܰܘ
ܕ݁ܝܰܗ݈ܒ݂ ܠܰܢ
ܕ݁ܟ݂ܰܕ݂
ܢܣܰܝܒ݁ܰܪ
ܗܳܠܶܝܢ
ܐܽܘܠܨܳܢܶܐ
ܙܥܽܘܪܶܐ
ܕ݁ܢܶܬ݂ܚܰܝܰܠ
ܘܢܶܫܬ݁ܰܪܰܪ
ܘܢܶܬ݂ܩܰܝܰܡ
ܒ݁ܶܗ ܠܥܳܠܰܡ܂</div>
<div type="v" n="11">ܕ݁ܠܶܗ
ܫܽܘܒ݂ܚܳܐ
ܘܽܐܘܚܕ݁ܳܢܳܐ
ܘܺܐܝܩܳܪܳܐ
ܠܥܳܠܰܡ
ܥܳܠܡܺܝܢ
ܐܰܡܺܝܢ܂</div>
<div type="v" n="12">ܗܳܠܶܝܢ
ܙܥܽܘܪܝܳܬ݂ܳܐ
ܐܰܝܟ݂
ܕ݁ܣܳܒ݂ܰܪ
ܐ݈ܢܳܐ
ܟ݁ܶܬ݂ܒ݁ܶܬ݂
ܠܟ݂ܽܘܢ ܒ݁ܝܰܕ݂
ܣܺܠܘܰܢܳܘܣ
ܐܰܚܳܐ
ܡܗܰܝܡܢܳܐ
ܘܰܡܦ݁ܳܣ ܐ݈ܢܳܐ
ܘܣܳܗܶܕ݂ ܐ݈ܢܳܐ
ܕ݁ܗܳܕ݂ܶܐ ܗ݈ܝ
ܛܰܝܒ݁ܽܘܬ݂ܳܐ
ܫܰܪܺܝܪܬ݁ܳܐ
ܕ݁ܰܐܠܳܗܳܐ
ܗܳܕ݂ܶܐ
ܕ݁ܩܳܝܡܺܝܢ
ܐܢ݈ܬ݁ܽܘܢ
ܒ݁ܳܗ܂</div>
<div type="v" n="13">ܫܳܐܠܳܐ
ܫܠܳܡܟ݂ܽܘܢ
ܥܺܕ݈݁ܬ݁ܳܐ
ܓ݁ܒ݂ܺܝܬ݂ܳܐ
ܕ݁ܰܒ݂ܒ݂ܳܒ݂ܶܠ
ܘܡܰܪܩܳܘܣ
ܒ݁ܶܪܝ܂</div>
<div type="v" n="14">ܫܰܐܠܘ
ܒ݁ܰܫܠܳܡܳܐ
ܚܰܕ݂ ܕ݁ܚܰܕ݂
ܒ݁ܢܽܘܫܰܩܬ݁ܳܐ
ܩܰܕ݁ܺܝܫܬ݁ܳܐ
ܫܠܳܡܳܐ ܥܰܡ
ܟ݁ܽܠܗܽܘܢ
ܐܰܝܠܶܝܢ
ܕ݁ܒ݂ܰܡܫܺܝܚܳܐ
ܐܶܢܽܘܢ
ܐܰܡܺܝܢ܂</div>
</div>
</div>
<div type="bk" n="2Pe">
<div type="ch" n="1">
<div type="title" n="title"> ܀ ܐܓܪܬܐ
ܕܬܪ̈ܬܝܢ
ܕܦܛܪܘܣ ܐܐ </div>
<div type="v" n="1">ܫܶܡܥܽܘܢ
ܦ݁ܶܛܪܳܘܣ
ܥܰܒ݂ܕ݁ܳܐ
ܘܰܫܠܺܝܚܳܐ
ܕ݁ܝܶܫܽܘܥ
ܡܫܺܝܚܳܐ
ܠܰܐܝܠܶܝܢ
ܕ݁ܰܠܗܰܝܡܳܢܽܘܬ݂ܳܐ
ܫܰܘܝܰܬ݂
ܒ݁ܺܐܝܩܳܪܳܐ
ܥܰܡܰܢ
ܐܶܫܬ݁ܘܺܝܘ
ܒ݁ܙܰܕ݁ܺܝܩܽܘܬ݂ܳܐ
ܕ݁ܡܳܪܰܢ
ܘܦ݂ܳܪܽܘܩܰܢ
ܝܶܫܽܘܥ
ܡܫܺܝܚܳܐ܂</div>
<div type="v" n="2">ܛܰܝܒ݁ܽܘܬ݂ܳܐ
ܘܰܫܠܳܡܳܐ
ܢܶܣܓ݁ܶܐ
ܠܟ݂ܽܘܢ
ܒ݁ܫܽܘܘܕ݁ܳܥܳܐ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ܂</div>
<div type="v" n="3">ܐܰܝܟ݂ ܡܰܢ
ܕ݁ܟ݂ܽܠܗܶܝܢ
ܐܰܝܠܶܝܢ
ܕ݁ܺܐܝܬ݂ܰܝܗܶܝܢ
ܕ݁ܚܰܝܠܳܐ
ܐܰܠܳܗܳܝܳܐ
ܠܘܳܬ݂ ܚܰܝܶܐ
ܘܕ݂ܶܚܠܰܬ݂
ܐܰܠܳܗܳܐ
ܝܰܗ݈ܒ݂ ܒ݁ܝܰܕ݂
ܫܽܘܘܕ݁ܳܥܳܐ
ܕ݁ܗܰܘ ܕ݁ܰܩܪܳܐ
ܠܰܢ
ܒ݁ܬ݂ܶܫܒ݁ܽܘܚܬ݁ܳܐ
ܕ݁ܺܝܠܶܗ
ܘܰܡܝܰܬ݁ܪܽܘܬ݂ܳܐ܂</div>
<div type="v" n="4">ܕ݁ܒ݂ܺܐܝܕ݂ܰܝܗܶܝܢ
ܫܽܘܘ݈ܕ݁ܳܝܶܐ
ܪܰܘܪܒ݂ܶܐ
ܘܝܰܩܺܝܪܶܐ
ܠܟ݂ܽܘܢ ܝܰܗ݈ܒ݂
ܕ݁ܰܒ݂ܝܰܕ݂
ܗܳܠܶܝܢ
ܬ݁ܶܗܘܽܘܢ
ܫܰܘܬ݁ܳܦ݂ܶܐ
ܕ݁ܰܟ݂ܝܳܢܳܐ
ܐܰܠܳܗܳܝܳܐ
ܟ݁ܰܕ݂ ܥܳܪܩܺܝܢ
ܐܢ݈ܬ݁ܽܘܢ ܡܶܢ
ܚܒ݂ܳܠܳܐ
ܕ݁ܰܪܓ݂ܺܝܓ݂ܳܬ݂ܳܐ
ܕ݁ܰܒ݂ܥܳܠܡܳܐ܂</div>
<div type="v" n="5">ܘܗܺܝ ܕ݁ܶܝܢ
ܗܳܕ݂ܶܐ ܟ݁ܰܕ݂
ܫܩܳܠܛܰܥܢܳܐ
ܟ݁ܽܠܶܗ
ܡܰܥܠܺܝܢ
ܐܢ݈ܬ݁ܽܘܢ
ܐܰܘܣܶܦ݂ܘ ܥܰܠ
ܗܰܝܡܳܢܽܘܬ݂ܟ݂ܽܘܢ
ܡܝܰܬ݁ܪܽܘܬ݂ܳܐ
ܥܰܠ ܕ݁ܶܝܢ
ܡܝܰܬ݁ܪܽܘܬ݂ܳܐ
ܝܺܕ݂ܰܥܬ݂ܳܐ܂</div>
<div type="v" n="6">ܥܰܠ ܕ݁ܶܝܢ
ܝܺܕ݂ܰܥܬ݂ܳܐ
ܡܚܰܡܣܢܳܢܽܘܬ݂ܳܐ
ܥܰܠ ܕ݁ܶܝܢ
ܡܚܰܡܣܢܳܢܽܘܬ݂ܳܐ
ܡܣܰܝܒ݁ܪܳܢܽܘܬ݂ܳܐ
ܥܰܠ ܕ݁ܶܝܢ
ܡܣܰܝܒ݁ܪܳܢܽܘܬ݂ܳܐ
ܕ݁ܶܚܠܰܬ݂
ܐܰܠܳܗܳܐ܂</div>
<div type="v" n="7">ܥܰܠ ܕ݁ܶܝܢ
ܕ݁ܶܚܠܰܬ݂
ܐܰܠܳܗܳܐ
ܪܶܚܡܰܬ݂
ܐܰܚܽܘܬ݂ܳܐ ܥܰܠ
ܕ݁ܶܝܢ ܪܶܚܡܰܬ݂
ܐܰܚܽܘܬ݂ܳܐ
ܚܽܘܒ݁ܳܐ܂</div>
<div type="v" n="8">ܗܳܠܶܝܢ
ܓ݁ܶܝܪ ܟ݁ܰܕ݂
ܫܟ݂ܺܝܚܳܢ
ܠܟ݂ܽܘܢ
ܘܝܰܬ݁ܺܝܪܳܢ
ܠܳܐ ܗ݈ܘܳܐ
ܒ݁ܰܛܺܝܠܶܐ
ܐܳܦ݂ܠܳܐ ܕ݁ܠܳܐ
ܦ݁ܺܐܪܶܐ
ܡܩܺܝܡܳܢ
ܠܟ݂ܽܘܢ
ܒ݁ܫܽܘܘܕ݁ܳܥܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ܂</div>
<div type="v" n="9">ܗܰܘ ܓ݁ܶܝܪ
ܕ݁ܠܳܐ
ܫܟ݂ܺܝܚܳܢ ܠܶܗ
ܗܳܠܶܝܢ ܣܰܡܝܳܐ
ܐܺܝܬ݂ܰܘܗ݈ܝ
ܕ݁ܠܳܐ ܚܳܙܶܐ
ܕ݁ܰܛܥܳܐ
ܕ݁ܽܘܟ݁ܳܝܳܐ
ܕ݁ܰܚܛܳܗܰܘܗ݈ܝ
ܩܰܕ݂ܡܳܝܶܐ܂</div>
<div type="v" n="10">ܘܥܰܠ ܗܳܝ
ܝܰܬ݁ܺܝܪܳܐܝܺܬ݂
ܐܰܚܰܝ ܝܺܨܰܦ݂ܘ
ܕ݁ܰܒ݂ܝܰܕ݂
ܥܒ݂ܳܕ݂ܰܝܟ݁ܽܘܢ
ܛܳܒ݂ܶܐ
ܩܪܳܝܬ݁ܟ݂ܽܘܢ
ܘܰܓ݂ܒ݂ܺܝܬ݂ܟ݂ܽܘܢ
ܡܫܰܪܰܪܬ݁ܳܐ
ܬ݁ܶܥܒ݁ܕ݂ܽܘܢ
ܟ݁ܰܕ݂ ܓ݁ܶܝܪ
ܗܳܠܶܝܢ
ܥܳܒ݂ܕ݁ܺܝܢ
ܐܢ݈ܬ݁ܽܘܢ ܠܳܐ
ܡܬ݂ܽܘܡ
ܡܶܫܬ݁ܰܪܥܺܝܢ
ܐܢ݈ܬ݁ܽܘܢ܂</div>
<div type="v" n="11">ܗܳܟ݂ܰܢܳܐ
ܓ݁ܶܝܪ
ܥܰܬ݁ܺܝܪܳܐܝܺܬ݂
ܡܶܬ݂ܝܰܗ݈ܒ݂ܳܐ
ܠܟ݂ܽܘܢ
ܡܰܥܰܠܬ݁ܳܐ
ܕ݁ܡܰܠܟ݁ܽܘܬ݂ܳܐ
ܕ݁ܰܠܥܳܠܰܡ
ܕ݁ܡܳܪܰܢ
ܘܦ݂ܳܪܽܘܩܰܢ
ܝܶܫܽܘܥ
ܡܫܺܝܚܳܐ܂</div>
<div type="v" n="12">ܘܥܰܠ
ܗܳܕ݂ܶܐ ܠܳܐ
ܡܰܡܶܐܢ ܐ݈ܢܳܐ
ܡܶܢ
ܕ݁ܡܰܥ݈ܗܶܕ݂
ܐ݈ܢܳܐ ܠܟ݂ܽܘܢ
ܐܰܡܺܝܢܳܐܝܺܬ݂
ܥܰܠ ܗܳܠܶܝܢ
ܟ݁ܰܕ݂ ܛܳܒ݂
ܐܳܦ݂ ܝܳܕ݂ܥܺܝܢ
ܐܢ݈ܬ݁ܽܘܢ
ܘܰܣܡܺܝܟ݂ܺܝܢ
ܐܢ݈ܬ݁ܽܘܢ ܥܰܠ
ܫܪܳܪܳܐ
ܗܳܢܳܐ܂</div>
<div type="v" n="13">ܕ݁ܟ݂ܺܐܢܳܐ
ܕ݁ܶܝܢ
ܐܶܣܬ݁ܰܒ݂ܪܰܬ݂
ܠܺܝ ܕ݁ܰܟ݂ܡܳܐ
ܕ݁ܺܐܝܬ݂ܰܝ
ܒ݁ܦ݂ܰܓ݂ܪܳܐ
ܗܳܢܳܐ
ܐܰܥܺܝܪܟ݂ܽܘܢ
ܒ݁ܥ݈ܽܘܗܕ݁ܳܢܳܐ܂</div>
<div type="v" n="14">ܟ݁ܰܕ݂
ܝܳܕ݂ܰܥ ܐ݈ܢܳܐ
ܕ݁ܥܽܘܢܕ݁ܳܢܳܐ
ܕ݁ܦ݂ܰܓ݂ܪܝ
ܒ݁ܰܥܓ݂ܰܠ
ܗܳܘܶܐ
ܐܰܝܟ݁ܰܢܳܐ
ܕ݁ܳܐܦ݂ ܡܳܪܰܢ
ܝܶܫܽܘܥ
ܡܫܺܝܚܳܐ
ܐܰܘܕ݁ܥܰܢܝ܂</div>
<div type="v" n="15">ܝܳܨܶܦ݂
ܐ݈ܢܳܐ ܕ݁ܶܝܢ
ܕ݁ܳܐܦ݂
ܐܰܡܺܝܢܳܐܝܺܬ݂
ܗ݈ܘܳܐ ܐܺܝܬ݂
ܠܟ݂ܽܘܢ ܕ݁ܳܐܦ݂
ܡܶܢ ܒ݁ܳܬ݂ܰܪ
ܡܰܦ݁ܩܳܢܳܐ
ܕ݁ܺܝܠܝ
ܥ݈ܽܘܗܕ݁ܳܢܳܐ
ܕ݁ܗܳܠܶܝܢ
ܬ݁ܶܗܘܽܘܢ
ܥܳܒ݂ܕ݁ܺܝܢ܂</div>
<div type="v" n="16">ܠܳܐ ܗ݈ܘܳܐ
ܓ݁ܶܝܪ ܟ݁ܰܕ݂
ܒ݁ܳܬ݂ܰܪ
ܡܰܬ݂ܠܶܐ
ܕ݁ܰܥܒ݂ܺܝܕ݂ܺܝܢ
ܒ݁ܽܐܘܡܳܢܽܘܬ݂ܳܐ
ܐܳܙܺܠ݈ܝܢܰܢ
ܐܰܘܕ݁ܰܥܢܳܟ݂ܽܘܢ
ܚܰܝܠܶܗ
ܘܡܶܐܬ݂ܺܝܬ݂ܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ ܐܶܠܳܐ
ܟ݁ܰܕ݂ ܚܰܙܳܝܶܐ
ܗ݈ܘܰܝܢ
ܕ݁ܪܰܒ݁ܽܘܬ݂ܳܐ
ܕ݁ܺܝܠܶܗ܂</div>
<div type="v" n="17">ܟ݁ܰܕ݂
ܓ݁ܶܝܪ ܢܣܰܒ݂
ܡܶܢ ܐܰܠܳܗܳܐ
ܐܰܒ݂ܳܐ
ܐܺܝܩܳܪܳܐ
ܘܬ݂ܶܫܒ݁ܽܘܚܬ݁ܳܐ
ܟ݁ܰܕ݂ ܩܳܠܳܐ
ܐܶܬ݂ܳܐ ܠܶܗ
ܕ݁ܰܐܝܟ݂ ܗܳܢܳܐ
ܡܶܢ
ܬ݁ܶܫܒ݁ܽܘܚܬ݁ܳܐ
ܦ݁ܰܐܝܰܬ݂
ܒ݁ܪܰܒ݁ܽܘܬ݂ܳܗ
ܕ݁ܗܳܢܰܘ ܒ݁ܶܪܝ
ܗܰܘ
ܚܰܒ݁ܺܝܒ݂ܳܐ
ܗܰܘ ܕ݁ܒ݂ܶܗ
ܐܶܨܛܒ݂ܺܝܬ݂܂</div>
<div type="v" n="18">ܐܳܦ݂ ܚܢܰܢ
ܠܶܗ ܠܗܳܢܳܐ
ܩܳܠܳܐ ܫܡܰܥܢܰܢ
ܡܶܢ ܫܡܰܝܳܐ
ܕ݁ܶܐܬ݂ܳܐ ܠܶܗ
ܟ݁ܰܕ݂
ܐܺܝܬ݂ܰܝܢ
ܗ݈ܘܰܝܢ ܥܰܡܶܗ
ܒ݁ܛܽܘܪܳܐ
ܩܰܕ݁ܺܝܫܳܐ܂</div>
<div type="v" n="19">ܘܺܐܝܬ݂
ܠܰܢ
ܕ݁ܫܰܪܺܝܪܳܐ
ܐܳܦ݂ ܡܶܠܬ݂ܳܐ
ܕ݁ܰܢܒ݂ܺܝܽܘܬ݂ܳܐ
ܗܳܝ ܕ݁ܫܰܦ݁ܺܝܪ
ܥܳܒ݂ܕ݁ܺܝܢ
ܐܢ݈ܬ݁ܽܘܢ
ܟ݁ܰܕ݂ ܒ݁ܳܗ
ܚܳܝܪܺܝܢ
ܐܢ݈ܬ݁ܽܘܢ
ܐܰܝܟ݂
ܕ݁ܒ݂ܰܫܪܳܓ݂ܳܐ
ܕ݁ܡܰܢܗܰܪ
ܒ݁ܰܐܬ݂ܪܳܐ
ܥܰܡܽܘܛܳܐ
ܥܕ݂ܰܡܳܐ
ܕ݁ܺܐܝܡܳܡܳܐ
ܢܰܢܗܰܪ
ܘܫܶܡܫܳܐ
ܢܶܕ݂ܢܰܚ
ܒ݁ܠܶܒ݁ܰܘܳܬ݂ܟ݂ܽܘܢ܂</div>
<div type="v" n="20">ܟ݁ܰܕ݂
ܗܳܕ݂ܶܐ
ܠܽܘܩܕ݂ܰܡ
ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܟ݂ܽܠ
ܢܒ݂ܺܝܽܘܬ݂ܳܐ
ܫܪܳܝܳܐ
ܕ݁ܰܟ݂ܬ݂ܳܒ݂ܳܐ
ܕ݁ܺܝܠܳܗ ܠܳܐ
ܗܳܘܝܳܐ܂</div>
<div type="v" n="21">ܠܳܐ ܗ݈ܘܳܐ
ܓ݁ܶܝܪ
ܒ݁ܨܶܒ݂ܝܳܢܳܐ
ܕ݁ܒ݂ܰܪܢܳܫܳܐ
ܐܶܬ݂ܳܬ݂ ܡܶܢ
ܡܬ݂ܽܘܡ
ܢܒ݂ܺܝܽܘܬ݂ܳܐ
ܐܶܠܳܐ ܟ݁ܰܕ݂
ܡܶܢ ܪܽܘܚܳܐ
ܩܰܕ݁ܺܝܫܳܐ
ܡܶܬ݂ܢܰܓ݂ܕ݁ܺܝܢ
ܡܰܠܶܠܘ
ܩܰܕ݁ܺܝܫܶܐ
ܒ݁ܢܰܝܢܳܫܳܐ
ܕ݁ܰܐܠܳܗܳܐ܂</div>
</div>
<div type="ch" n="2">
<div type="title" n="title"> ܀ ܐܓܪܬܐ
ܕܬܪ̈ܬܝܢ
ܕܦܛܪܘܣ ܒܒ </div>
<div type="v" n="1">ܗܘܰܘ ܕ݁ܶܝܢ
ܐܳܦ݂ ܢܒ݂ܺܝܶܐ
ܕ݁ܰܓ݁ܳܠܶܐ
ܒ݁ܥܰܡܳܐ ܐܰܝܟ݂
ܕ݁ܳܐܦ݂
ܒ݁ܟ݂ܽܘܢ
ܢܶܗܘܽܘܢ
ܡܰܠܦ݂ܳܢܶܐ
ܕ݁ܰܓ݁ܳܠܶܐ
ܐܰܝܠܶܝܢ
ܕ݁ܡܰܥܠܺܝܢ
ܗܶܪܶܣܺܝܣ
ܕ݁ܰܐܒ݂ܕ݁ܳܢܳܐ
ܘܰܒ݂ܡܳܪܳܐ
ܕ݁ܰܙܒ݂ܰܢ
ܐܶܢܽܘܢ
ܟ݁ܳܦ݂ܪܺܝܢ
ܟ݁ܰܕ݂
ܡܰܝܬ݁ܶܝܢ ܥܰܠ
ܢܰܦ݂ܫܗܽܘܢ
ܐܰܒ݂ܕ݁ܳܢܳܐ
ܡܣܰܪܗܒ݂ܳܐ܂</div>
<div type="v" n="2">ܘܣܰܓ݁ܺܝܶܐܐ
ܢܺܐܙܽܠ݈ܘܢ
ܒ݁ܳܬ݂ܰܪ
ܛܰܢܦ݂ܽܘܬ݂ܳܐ
ܕ݁ܺܝܠܗܽܘܢ
ܗܳܠܶܝܢ
ܕ݁ܡܶܛܽܠܳܬ݂ܗܽܘܢ
ܐܽܘܪܚܳܐ
ܕ݁ܰܫܪܳܪܳܐ
ܬ݁ܶܬ݂ܓ݁ܰܕ݁ܰܦ݂܂</div>
<div type="v" n="3">ܘܰܒ݂ܥܳܠܽܘܒ݂ܽܘܬ݂ܳܐ
ܘܰܒ݂ܡܶܠܶܐ
ܕ݁ܒ݂ܶܕ݂ܝܳܐ
ܢܶܬ݁ܬ݁ܰܓ݁ܪܽܘܢ
ܒ݁ܟ݂ܽܘܢ
ܗܳܠܶܝܢ
ܕ݁ܕ݂ܺܝܢܗܽܘܢ
ܡܶܢ ܩܕ݂ܺܝܡ
ܠܳܐ ܒ݁ܳܛܶܠ
ܘܰܐܒ݂ܕ݁ܳܢܗܽܘܢ
ܠܳܐ ܢܳܐܶܡ܂</div>
<div type="v" n="4">ܐܶܢ ܓ݁ܶܝܪ
ܐܰܠܳܗܳܐ ܥܰܠ
ܡܰܠܰܐܟ݂ܶܐ
ܕ݁ܰܚܛܰܘ ܠܳܐ
ܚܳܣ ܐܶܠܳܐ
ܒ݁ܫܺܫܠܳܬ݂ܳܐ
ܕ݁ܥܰܡܛܳܢܳܐ
ܥܰܓ݁ܶܢ ܐܶܢܽܘܢ
ܒ݁ܬ݂ܰܚܬ݁ܳܝܳܬ݂ܳܐ
ܘܰܐܫܠܶܡ
ܐܶܢܽܘܢ
ܕ݁ܢܶܬ݂ܢܰܛܪܽܘܢ
ܠܕ݂ܺܝܢܳܐ
ܕ݁ܫܽܘܢܳܩܳܐ܂</div>
<div type="v" n="5">ܘܥܰܠ
ܥܳܠܡܳܐ
ܩܰܕ݂ܡܳܝܳܐ ܠܳܐ
ܚܳܣ ܐܶܠܳܐ
ܠܢܽܘܚ
ܕ݁ܰܬ݂ܡܳܢܝܳܐ
ܟ݁ܳܪܽܘܙܳܐ
ܕ݁ܟ݂ܺܐܢܽܘܬ݂ܳܐ
ܢܛܰܪ ܟ݁ܰܕ݂
ܛܰܘܦ݂ܳܢܳܐ ܥܰܠ
ܥܳܠܡܳܐ
ܕ݁ܪܰܫܺܝܥܶܐ
ܐܰܝܬ݁ܺܝ܂</div>
<div type="v" n="6">ܘܟ݂ܰܕ݂
ܠܰܡܕ݂ܺܝܢܳܬ݂ܳܐ
ܕ݁ܰܣܕ݂ܽܘܡ
ܘܰܕ݂ܥܰܡܽܘܪܳܐ
ܐܰܘܩܶܕ݂
ܘܒ݂ܰܗܦ݂ܽܘܟ݂ܝܳܐ
ܚܰܝܶܒ݂ ܐܶܢܶܝܢ
ܟ݁ܰܕ݂
ܬ݁ܰܚܘܺܝܬ݂ܳܐ
ܠܪܰܫܺܝܥܶܐ
ܕ݁ܰܥܬ݂ܺܝܕ݂ܺܝܢ
ܕ݁ܢܶܗܘܽܘܢ
ܣܳܡ܂</div>
<div type="v" n="7">ܐܳܦ݂ ܠܠܽܘܛ
ܙܰܕ݁ܺܝܩܳܐ
ܕ݁ܡܶܬ݂ܩܰܦ݁ܰܚ
ܗ݈ܘܳܐ ܡܶܢ
ܗܽܘܦ݁ܳܟ݂ܳܐ
ܕ݁ܰܒ݂ܛܰܢܦ݁ܽܘܬ݂ܳܐ
ܕ݁ܗܳܠܶܝܢ
ܕ݁ܰܕ݂ܠܳܐ
ܢܳܡܽܘܣܳܐ
ܐܺܝܬ݂ܰܝܗܽܘܢ
ܗ݈ܘܰܘ
ܦ݁ܰܨܺܝ܂</div>
<div type="v" n="8">ܒ݁ܰܚܙܳܬ݂ܳܐ
ܓ݁ܶܝܪ
ܘܰܒ݂ܫܶܡܥܳܐ
ܟ݁ܰܕ݂ ܥܳܡܰܪ
ܗ݈ܘܳܐ ܟ݁ܺܐܢܳܐ
ܗܰܘ
ܒ݁ܰܝܢܳܬ݂ܗܽܘܢ
ܝܽܘܡ ܡܶܢ ܝܽܘܡ
ܠܢܰܦ݂ܫܶܗ
ܙܰܕ݁ܺܝܩܬ݁ܳܐ
ܒ݁ܰܥܒ݂ܳܕ݂ܶܐ
ܕ݁ܠܳܐ ܢܳܡܽܘܣ
ܡܫܰܢܶܩ
ܗ݈ܘܳܐ܂</div>
<div type="v" n="9">ܝܳܕ݂ܰܥ
ܗ݈ܽܘ ܡܳܪܝܳܐ
ܕ݁ܢܶܦ݂ܪܽܘܩ
ܡܶܢ ܐܽܘܠܨܳܢܳܐ
ܠܰܐܝܠܶܝܢ
ܕ݁ܕ݂ܳܚܠܺܝܢ
ܠܶܗ ܠܥܰܘܳܠܶܐ
ܕ݁ܶܝܢ ܠܝܰܘܡܳܐ
ܕ݁ܕ݂ܺܝܢܳܐ
ܟ݁ܰܕ݂
ܡܶܫܬ݁ܰܢܩܺܝܢ
ܢܶܛܰܪ܂</div>
<div type="v" n="10">ܝܰܬ݁ܺܝܪܳܐܝܺܬ݂
ܕ݁ܶܝܢ
ܠܰܐܝܠܶܝܢ
ܕ݁ܒ݂ܳܬ݂ܰܪ
ܒ݁ܶܣܪܳܐ
ܒ݁ܪܶܓ݁ܬ݂ܳܐ
ܕ݁ܛܰܡܐܘܽܬ݂ܳܐ
ܐܳܙܺܠ݈ܝܢ ܘܥܰܠ
ܡܳܪܽܘܬ݂ܳܐ
ܡܒ݂ܰܣܪܺܝܢ
ܡܰܪܳܚܶܐ
ܘܰܡܫܰܩܠܶܐ
ܕ݁ܡܶܢ
ܬ݁ܶܫܒ݁ܽܘܚܬ݁ܳܐ
ܠܳܐ ܙܺܝܥܺܝܢ
ܟ݁ܰܕ݂
ܡܓ݂ܰܕ݁ܦ݂ܺܝܢ܂</div>
<div type="v" n="11">ܐܰܝܟ݁ܳܐ
ܕ݁ܡܰܠܰܐܟ݂ܶܐ
ܕ݁ܰܒ݂ܚܰܝܠܳܐ
ܘܰܒ݂ܥܽܘܫܢܳܐ
ܪܰܘܪܒ݂ܺܝܢ
ܡܶܢܗܽܘܢ ܠܳܐ
ܡܰܝܬ݁ܶܝܢ
ܥܠܰܝܗܽܘܢ ܡܶܢ
ܡܳܪܝܳܐ
ܕ݁ܺܝܢܳܐ
ܕ݁ܓ݂ܽܘܕ݁ܳܦ݂ܳܐ܂</div>
<div type="v" n="12">ܗܳܠܶܝܢ
ܕ݁ܶܝܢ ܕ݁ܰܐܝܟ݂
ܚܰܝܘܳܬ݂ܳܐ
ܚܰܪܫܳܬ݂ܳܐ
ܗ݈ܘܰܘ
ܒ݁ܰܟ݂ܝܳܢܳܐ
ܠܚܰܪܒ݁ܳܐ
ܘܠܰܚܒ݂ܳܠܳܐ
ܟ݁ܰܕ݂
ܒ݁ܰܐܝܠܶܝܢ
ܕ݁ܠܳܐ
ܝܳܕ݂ܥܺܝܢ
ܡܓ݂ܰܕ݁ܦ݂ܺܝܢ
ܒ݁ܰܚܒ݂ܳܠܳܐ
ܕ݁ܺܝܠܗܽܘܢ
ܢܶܬ݂ܚܰܒ݁ܠܽܘܢ܂</div>
<div type="v" n="13">ܟ݁ܰܕ݂
ܐܰܝܠܶܝܢ
ܕ݁ܗܳܘܶܐ
ܒ݁ܗܽܘܢ ܥܰܘܠܳܐ
ܐܰܓ݂ܪܳܐ
ܕ݁ܥܰܘܠܳܐ
ܗܰܢܺܝܽܘܬ݂ܳܐ
ܚܫܺܝܒ݂ ܠܗܽܘܢ
ܒ݁ܽܘܣܳܡܳܐ
ܕ݁ܰܗܘܳܐ
ܒ݁ܺܐܝܡܳܡܳܐ
ܡܟ݂ܰܬ݁ܡܶܐ
ܘܡܰܠܝܰܝ
ܡܽܘܡܶܐ
ܕ݁ܟ݂ܰܕ݂
ܡܶܬ݂ܒ݁ܰܣܡܺܝܢ
ܒ݁ܰܢܝܳܚܳܬ݂ܗܽܘܢ
ܡܶܬ݂ܦ݁ܰܢܩܺܝܢ܂</div>
<div type="v" n="14">ܟ݁ܰܕ݂
ܥܰܝܢܶܐ ܐܺܝܬ݂
ܠܗܽܘܢ
ܕ݁ܡܰܠܝܳܢ
ܓ݁ܰܘܪܳܐ
ܘܰܚܛܳܗܶܐ
ܕ݁ܠܳܐ
ܡܰܘܦ݁ܶܝܢ
ܟ݁ܰܕ݂
ܡܫܰܕ݁ܠܺܝܢ
ܠܢܰܦ݂ܫܳܬ݂ܳܐ
ܕ݁ܠܳܐ
ܣܡܺܝܟ݂ܳܢ
ܘܠܶܒ݁ܳܐ
ܕ݁ܰܡܕ݂ܰܪܰܫ
ܒ݁ܥܳܠܽܘܒ݂ܽܘܬ݂ܳܐ
ܐܺܝܬ݂ ܠܗܽܘܢ
ܒ݁ܢܰܝܳܐ
ܕ݁ܠܰܘܛܬ݂ܳܐ܂</div>
<div type="v" n="15">ܕ݁ܟ݂ܰܕ݂
ܫܒ݂ܰܩܘ
ܐܽܘܪܚܳܐ
ܬ݁ܪܺܝܨܬ݁ܳܐ
ܫܓ݂ܰܘ ܘܶܐܙܰܠܘ
ܒ݁ܽܐܘܪܚܳܐ
ܕ݁ܒ݂ܶܠܥܰܡ
ܒ݁ܰܪ ܒ݁ܥܽܘܪ
ܗܰܘ ܕ݁ܰܐܓ݂ܪܳܐ
ܕ݁ܥܰܘܠܳܐ
ܐܰܚܶܒ݂܂</div>
<div type="v" n="16">ܡܰܟ݁ܣܳܢܽܘܬ݂ܳܐ
ܕ݁ܶܝܢ
ܕ݁ܰܗܘܳܬ݂ ܠܶܗ
ܠܡܶܬ݂ܥܰܒ݂ܪܳܢܽܘܬ݂ܶܗ
ܐܰܬ݂ܳܢܳܐ
ܕ݁ܠܳܐ ܩܳܠܳܐ
ܕ݁ܰܒ݂ܩܳܠܳܐ
ܕ݁ܰܒ݂ܢܰܝܢܳܫܳܐ
ܡܰܠܠܰܬ݂
ܟ݁ܠܳܬ݂
ܠܫܳܛܝܽܘܬ݂ܶܗ
ܕ݁ܰܢܒ݂ܺܝܳܐ܂</div>
<div type="v" n="17">ܗܳܠܶܝܢ
ܐܶܢܽܘܢ
ܡܥܺܝܢܶܐ ܕ݁ܠܳܐ
ܡܰܝܳܐ ܥܢܳܢܶܐ
ܕ݁ܡܶܢ
ܥܰܠܥܳܠܳܐ
ܡܶܬ݂ܪܰܕ݂ܦ݁ܳܢ
ܗܳܠܶܝܢ
ܕ݁ܥܰܡܛܳܢܳܐ
ܕ݁ܚܶܫܽܘܟ݂ܳܐ
ܢܛܺܝܪ ܠܗܽܘܢ܂</div>
<div type="v" n="18">ܟ݁ܰܕ݂
ܓ݁ܶܝܪ
ܓ݁ܽܘܢܚܶܐ
ܕ݁ܰܣܪܺܝܩܽܘܬ݂ܳܐ
ܡܡܰܠܠܺܝܢ
ܡܫܰܕ݁ܠܺܝܢ
ܒ݁ܰܪܓ݂ܺܝܓ݂ܳܬ݂ܳܐ
ܛܰܢܦ݂ܳܬ݂ܳܐ
ܕ݁ܒ݂ܶܣܪܳܐ
ܠܰܐܝܠܶܝܢ
ܕ݁ܒ݂ܰܡܠܶܐ
ܩܰܠܺܝܠ
ܥܳܪܩܺܝܢ ܡܶܢ
ܐܰܝܠܶܝܢ
ܕ݁ܰܒ݂ܛܳܥܝܽܘܬ݂ܳܐ
ܡܶܬ݂ܗܰܦ݁ܟ݂ܺܝܢ܂</div>
<div type="v" n="19">ܘܚܺܐܪܽܘܬ݂ܳܐ
ܠܗܽܘܢ
ܡܶܫܬ݁ܰܘܕ݁ܶܝܢ
ܟ݁ܰܕ݂ ܗܶܢܽܘܢ
ܥܰܒ݂ܕ݁ܶܐ
ܐܺܝܬ݂ܰܝܗܽܘܢ
ܕ݁ܰܚܒ݂ܳܠܳܐ
ܠܗܰܘ ܓ݁ܶܝܪ
ܡܶܕ݁ܶܡ
ܕ݁ܐ݈ܢܳܫ ܙܟ݂ܶܐ
ܠܶܗ ܠܗܳܢܳܐ
ܐܳܦ݂
ܡܫܰܥܒ݁ܰܕ݂܂</div>
<div type="v" n="20">ܐܶܢ ܓ݁ܶܝܪ
ܟ݁ܰܕ݂ ܥܪܰܩܘ
ܡܶܢ
ܛܰܢܦ݁ܘܳܬ݂ܶܗ
ܕ݁ܥܳܠܡܳܐ
ܒ݁ܫܽܘܘܕ݁ܳܥܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ
ܘܦ݂ܳܪܽܘܩܰܢ
ܒ݁ܗܶܝܢ
ܒ݁ܗܳܠܶܝܢ
ܟ݁ܰܕ݂
ܡܶܬ݂ܥܰܪܙܠܺܝܢ
ܬ݁ܽܘܒ݂
ܡܶܙܕ݁ܟ݂ܶܝܢ
ܗܘܳܬ݂ ܠܳܗ
ܚܰܪܬ݂ܗܽܘܢ
ܕ݁ܒ݂ܺܝܫܳܐ ܡܶܢ
ܩܰܕ݂ܡܳܝܬ݁ܳܐ܂</div>
<div type="v" n="21">ܦ݁ܰܩܳܚ
ܗ݈ܘܳܐ ܠܗܽܘܢ
ܓ݁ܶܝܪ ܕ݁ܠܳܐ
ܢܶܫܬ݁ܰܘܕ݁ܥܽܘܢ
ܠܽܐܘܪܚܳܐ
ܕ݁ܙܰܕ݁ܺܝܩܽܘܬ݂ܳܐ
ܐܰܘ ܕ݁ܟ݂ܰܕ݂
ܐܶܫܬ݁ܰܘܕ݁ܰܥܘ
ܠܒ݂ܳܬ݂ܪܳܐ
ܢܶܗܦ݁ܟ݂ܽܘܢ
ܡܶܢ
ܦ݁ܽܘܩܕ݁ܳܢܳܐ
ܩܰܕ݁ܺܝܫܳܐ
ܕ݁ܶܐܫܬ݁ܠܶܡ
ܠܗܽܘܢ܂</div>
<div type="v" n="22">ܓ݁ܕ݂ܰܫ
ܠܗܽܘܢ ܕ݁ܶܝܢ
ܗܳܠܶܝܢ
ܕ݁ܡܰܬ݂ܠܳܐ
ܫܰܪܺܝܪܳܐ
ܕ݁ܟ݂ܰܠܒ݁ܳܐ
ܕ݁ܰܗܦ݂ܰܟ݂ ܥܰܠ
ܬ݁ܝܽܘܒ݂ܶܗ
ܘܰܚܙܺܝܪܬ݁ܳܐ
ܕ݁ܰܣܚܳܬ݂
ܒ݁ܥܽܘܪܓ݁ܳܠܳܐ
ܕ݁ܰܣܝܳܢܳܐ܂</div>
</div>
<div type="ch" n="3">
<div type="title" n="title"> ܀ ܐܓܪܬܐ
ܕܬܪ̈ܬܝܢ
ܕܦܛܪܘܣ ܓܓ </div>
<div type="v" n="1">ܗܳܕ݂ܶܐ ܡܶܢ
ܟ݁ܰܕ݁ܽܘ
ܚܰܒ݁ܺܝܒ݂ܰܝ
ܐܶܓ݁ܰܪܬ݁ܳܐ
ܕ݁ܬ݂ܰܪܬ݁ܶܝܢ
ܟ݁ܳܬ݂ܶܒ݂
ܐ݈ܢܳܐ ܠܟ݂ܽܘܢ
ܗܳܠܶܝܢ
ܕ݁ܰܒ݂ܗܶܝܢ
ܡܥܺܝܪ ܐ݈ܢܳܐ
ܒ݁ܥ݈ܽܘܗܕ݁ܳܢܳܐ
ܠܪܶܥܝܳܢܟ݂ܽܘܢ
ܫܰܦ݂ܝܳܐ܂</div>
<div type="v" n="2">ܕ݁ܬ݂ܶܬ݂ܰܥ݈ܗܕ݁ܽܘܢ
ܠܡܶܠܶܐ
ܕ݁ܩܰܕ݁ܶܡ
ܐܶܬ݂ܶܐܡܰܪ ܡܶܢ
ܢܒ݂ܺܝܶܐ
ܩܰܕ݁ܺܝܫܶܐ
ܘܰܠܦ݂ܽܘܩܕ݁ܳܢܶܗ
ܕ݁ܡܳܪܰܢ
ܘܦ݂ܳܪܽܘܩܰܢ
ܕ݁ܰܒ݂ܝܰܕ݂
ܫܠܺܝܚܶܐ܂</div>
<div type="v" n="3">ܟ݁ܰܕ݂
ܗܳܕ݂ܶܐ
ܠܽܘܩܕ݂ܰܡ
ܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܢܺܐܬ݂ܽܘܢ
ܒ݁ܚܰܪܬ݂ܳܐ
ܕ݁ܝܰܘܡܳܬ݂ܳܐ
ܡܒ݂ܰܙܚܳܢܶܐ
ܕ݁ܰܡܒ݂ܰܙܚܺܝܢ
ܟ݁ܰܕ݂ ܐܰܝܟ݂
ܪܓ݂ܺܝܓ݂ܳܬ݂ܳܐ
ܕ݁ܺܝܠܗܽܘܢ
ܡܗܰܠܟ݂ܺܝܢ܂</div>
<div type="v" n="4">ܘܳܐܡܪܺܝܢ
ܕ݁ܰܐܝܟ݁ܳܐ
ܐܺܝܬ݂ܰܘܗ݈ܝ
ܡܽܘܠܟ݁ܳܢܳܐ
ܕ݁ܡܶܐܬ݂ܺܝܬ݂ܶܗ
ܡܶܢ ܟ݁ܰܕ݂
ܓ݁ܶܝܪ
ܐܰܒ݂ܳܗܳܬ݂ܰܢ
ܫܟ݂ܶܒ݂ܘ
ܟ݁ܽܠܡܶܕ݁ܶܡ
ܗܳܟ݂ܰܢܳܐ
ܡܟ݂ܰܬ݁ܰܪ ܡܶܢ
ܫܽܘܪܳܝܳܗ
ܕ݁ܰܒ݂ܪܺܝܬ݂ܳܐ܂</div>
<div type="v" n="5">ܛܳܥܝܳܐ
ܠܗܽܘܢ ܓ݁ܶܝܪ
ܗܳܕ݂ܶܐ ܟ݁ܰܕ݂
ܨܳܒ݂ܶܝܢ
ܕ݁ܰܫܡܰܝܳܐ
ܐܺܝܬ݂ܰܝܗܽܘܢ
ܗ݈ܘܰܘ ܡܶܢ
ܩܕ݂ܺܝܡ
ܘܰܐܪܥܳܐ ܡܶܢ
ܡܰܝܳܐ
ܘܰܒ݂ܝܰܕ݂
ܡܰܝܳܐ ܩܳܡܰܬ݂
ܒ݁ܡܶܠܬ݂ܳܐ
ܕ݁ܰܐܠܳܗܳܐ܂</div>
<div type="v" n="6">ܗܳܠܶܝܢ
ܕ݁ܒ݂ܺܐܝܕ݂ܰܝܗܽܘܢ
ܥܳܠܡܳܐ
ܕ݁ܗܳܝܕ݁ܶܝܢ
ܛܳܦ݂ ܒ݁ܡܰܝܳܐ
ܘܶܐܒ݂ܰܕ݂܂</div>
<div type="v" n="7">ܫܡܰܝܳܐ
ܕ݁ܶܝܢ ܕ݁ܗܳܫܳܐ
ܘܰܐܪܥܳܐ
ܒ݁ܡܶܠܬ݂ܳܐ
ܕ݁ܺܝܠܶܗ
ܐܰܣܺܝܢܺܝܢ
ܟ݁ܰܕ݂ ܠܢܽܘܪܳܐ
ܡܶܬ݂ܢܰܛܪܺܝܢ
ܠܝܰܘܡܳܐ
ܕ݁ܕ݂ܺܝܢܳܐ
ܘܕ݂ܰܐܒ݂ܕ݁ܳܢܳܐ
ܕ݁ܰܒ݂ܢܰܝܢܳܫܳܐ
ܪܰܫܺܝܥܶܐ܂</div>
<div type="v" n="8">ܗܳܕ݂ܶܐ
ܕ݁ܶܝܢ ܚܕ݂ܳܐ
ܠܳܐ
ܬ݁ܶܛܥܶܝܟ݂ܽܘܢ
ܚܰܒ݁ܺܝܒ݂ܰܝ
ܕ݁ܚܰܕ݂ ܝܰܘܡܳܐ
ܠܡܳܪܝܳܐ ܐܰܝܟ݂
ܐܳܠܶܦ݂ ܫܢܺܝܢ
ܐܺܝܬ݂ܰܘܗ݈ܝ
ܘܳܐܠܶܦ݂ ܫܢܺܝܢ
ܐܰܝܟ݂ ܝܰܘܡܳܐ
ܚܰܕ݂܂</div>
<div type="v" n="9">ܠܳܐ
ܡܶܫܬ݁ܰܘܚܰܪ
ܡܳܪܝܳܐ
ܒ݁ܡܽܘܠܟ݁ܳܢܰܘܗ݈ܝ
ܐܰܝܟ݂
ܕ݁ܐ݈ܢܳܫܺܝܢ
ܫܽܘܘܚܳܪܳܐ
ܡܰܣܒ݁ܪܺܝܢ
ܐܶܠܳܐ ܡܰܓ݁ܰܪ
ܪܽܘܚܶܗ
ܡܶܛܽܠܳܬ݂ܟ݂ܽܘܢ
ܒ݁ܰܕ݂ܠܳܐ
ܨܳܒ݂ܶܐ
ܕ݁ܐ݈ܢܳܫ
ܢܺܐܒ݂ܰܕ݂
ܐܶܠܳܐ ܟ݁ܽܠܢܳܫ
ܠܰܬ݂ܝܳܒ݂ܽܘܬ݂ܳܐ
ܢܺܐܬ݂ܶܐ܂</div>
<div type="v" n="10">ܐܳܬ݂ܶܐ
ܕ݁ܶܝܢ ܝܰܘܡܶܗ
ܕ݁ܡܳܪܝܳܐ
ܐܰܝܟ݂
ܓ݁ܰܢܳܒ݂ܳܐ ܗܰܘ
ܕ݁ܒ݂ܶܗ ܫܡܰܝܳܐ
ܡܶܢ ܫܶܠܝ
ܥܳܒ݂ܪܺܝܢ
ܐܶܣܛܽܘܟ݁ܣܶܐ
ܕ݁ܶܝܢ ܟ݁ܰܕ݂
ܝܳܩܕ݁ܺܝܢ
ܢܶܫܬ݁ܪܽܘܢ
ܘܰܐܪܥܳܐ
ܘܰܥܒ݂ܳܕ݂ܶܐ
ܕ݁ܒ݂ܳܗ
ܬ݁ܶܫܬ݁ܟ݂ܰܚ܂</div>
<div type="v" n="11">ܟ݁ܰܕ݂
ܗܳܟ݂ܺܝܠ
ܗܳܠܶܝܢ
ܟ݁ܽܠܗܽܘܢ
ܡܶܫܬ݁ܪܶܝܢ
ܕ݁ܰܐܝܟ݂
ܐܰܝܠܶܝܢ
ܙܳܕ݂ܶܩ ܠܟ݂ܽܘܢ
ܕ݁ܬ݂ܶܗܘܽܘܢ
ܒ݁ܗܽܘܦ݁ܳܟ݂ܰܝܟ݁ܽܘܢ
ܩܰܕ݁ܺܝܫܶܐ
ܘܰܒ݂ܕ݂ܶܚܠܰܬ݂
ܐܰܠܳܗܳܐ܂</div>
<div type="v" n="12">ܟ݁ܰܕ݂
ܡܣܰܟ݁ܶܝܢ
ܐܢ݈ܬ݁ܽܘܢ
ܘܣܳܘܚܺܝܢ
ܐܢ݈ܬ݁ܽܘܢ
ܠܡܶܐܬ݂ܺܝܬ݂ܳܐ
ܕ݁ܝܰܘܡܶܗ
ܕ݁ܰܐܠܳܗܳܐ ܗܰܘ
ܕ݁ܒ݂ܶܗ ܫܡܰܝܳܐ
ܟ݁ܰܕ݂
ܡܶܬ݂ܒ݁ܰܚܪܺܝܢ
ܒ݁ܢܽܘܪܳܐ
ܢܶܫܬ݁ܪܽܘܢ
ܘܶܐܣܛܽܘܟ݁ܣܶܐ
ܟ݁ܰܕ݂
ܝܳܩܕ݁ܺܝܢ
ܢܫܽܘܚܽܘܢ܂</div>
<div type="v" n="13">ܠܰܫܡܰܝܳܐ
ܕ݁ܶܝܢ
ܚܰܕ݂݈ܬ݂ܶܐ
ܘܰܐܪܥܳܐ
ܚܕ݂ܰܬ݂ܳܐ
ܐܰܝܟ݂
ܡܽܘܠܟ݁ܳܢܳܐ
ܕ݁ܺܝܠܶܗ
ܡܣܰܟ݁ܶܝܢܰܢ
ܗܳܠܶܝܢ
ܕ݁ܰܒ݂ܗܽܘܢ
ܙܰܕ݁ܺܝܩܽܘܬ݂ܳܐ
ܥܳܡܪܳܐ܂</div>
<div type="v" n="14">ܡܶܛܽܠ
ܗܳܢܳܐ
ܚܰܒ݁ܺܝܒ݂ܰܝ
ܟ݁ܰܕ݂ ܠܗܳܠܶܝܢ
ܡܣܰܟ݁ܶܝܢ
ܐܢ݈ܬ݁ܽܘܢ
ܝܺܨܰܦ݂ܘ
ܕ݁ܰܕ݂ܠܳܐ
ܟ݁ܽܘܬ݂ܡܳܐ
ܘܰܕ݂ܠܳܐ
ܡܽܘܡܳܐ ܠܶܗ
ܬ݁ܶܫܬ݁ܰܟ݂ܚܽܘܢ
ܒ݁ܰܫܠܳܡܳܐ܂</div>
<div type="v" n="15">ܘܰܠܡܰܓ݁ܪܰܬ݂
ܪܽܘܚܶܗ
ܕ݁ܡܳܪܝܳܐ
ܦ݁ܽܘܪܩܳܢܳܐ
ܬ݁ܶܚܫܒ݂ܽܘܢ
ܐܰܝܟ݁ܰܢܳܐ
ܕ݁ܳܐܦ݂ ܐܰܚܽܘܢ
ܚܰܒ݁ܺܝܒ݂ܳܐ
ܦ݁ܰܘܠܳܘܣ
ܐܰܝܟ݂
ܚܶܟ݂ܡܬ݂ܳܐ
ܕ݁ܶܐܬ݂ܝܰܗܒ݁ܰܬ݂
ܠܶܗ ܟ݁ܬ݂ܰܒ݂
ܠܟ݂ܽܘܢ܂</div>
<div type="v" n="16">ܐܰܝܟ݁ܰܢܳܐ
ܕ݁ܰܒ݂ܟ݂ܽܠܗܶܝܢ
ܐܶܓ݁ܪܳܬ݂ܶܗ
ܡܰܠܶܠ ܒ݁ܗܶܝܢ
ܥܰܠ ܗܳܠܶܝܢ
ܐܰܝܠܶܝܢ
ܕ݁ܺܐܝܬ݂
ܒ݁ܗܶܝܢ ܡܶܕ݁ܶܡ
ܕ݁ܰܥܣܺܝܩ
ܠܣܽܘܟ݁ܳܠܳܐ
ܗܳܠܶܝܢ
ܕ݁ܰܐܝܠܶܝܢ
ܕ݁ܰܕ݂ܠܳܐ
ܝܽܘܠܦ݁ܳܢܳܐ
ܐܶܢܽܘܢ ܘܠܳܐ
ܣܡܺܝܟ݂ܺܝܢ
ܡܥܰܩܡܺܝܢ
ܠܗܶܝܢ ܐܰܝܟ݂
ܕ݁ܳܐܦ݂
ܠܗܳܠܶܝܢ
ܟ݁ܬ݂ܳܒ݂ܶܐ
ܕ݁ܫܰܪܟ݁ܳܐ
ܠܘܳܬ݂
ܐܰܒ݂ܕ݁ܳܢܳܐ
ܕ݁ܺܝܠܗܽܘܢ܂</div>
<div type="v" n="17">ܐܰܢ݈ܬ݁ܽܘܢ
ܗܳܟ݂ܺܝܠ
ܚܰܒ݁ܺܝܒ݂ܰܝ
ܟ݁ܰܕ݂
ܩܳܕ݂ܡܺܝܢ
ܐܢ݈ܬ݁ܽܘܢ
ܝܳܕ݂ܥܺܝܢ ܛܰܪܘ
ܢܰܦ݂ܫܟ݂ܽܘܢ
ܕ݁ܕ݂ܰܠܡܳܐ
ܟ݁ܰܕ݂
ܐܳܙܺܠ݈ܝܢ
ܐܢ݈ܬ݁ܽܘܢ
ܒ݁ܳܬ݂ܰܪ
ܛܳܥܝܽܘܬ݂ܳܐ
ܕ݁ܰܐܝܠܶܝܢ
ܕ݁ܰܕ݂ܠܳܐ
ܢܳܡܽܘܣ ܐܶܢܽܘܢ
ܬ݁ܶܦ݁ܠܽܘܢ ܡܶܢ
ܣܳܡܟ݁ܳܐ
ܕ݁ܺܝܠܟ݂ܽܘܢ܂</div>
<div type="v" n="18">ܗܘܰܝܬ݁ܽܘܢ
ܕ݁ܶܝܢ
ܡܶܬ݂ܪܰܒ݁ܶܝܢ
ܒ݁ܛܰܝܒ݁ܽܘܬ݂ܳܐ
ܘܒ݂ܺܝܕ݂ܰܥܬ݂ܳܐ
ܕ݁ܡܳܪܰܢ
ܘܦ݂ܳܪܽܘܩܰܢ
ܝܶܫܽܘܥ
ܡܫܺܝܚܳܐ
ܘܕ݂ܰܐܠܳܗܳܐ
ܐܰܒ݂ܳܐ ܕ݁ܠܶܗ
ܬ݁ܶܫܒ݁ܽܘܚܬ݁ܳܐ
ܐܳܦ݂ ܗܳܫܳܐ
ܘܰܒ݂ܟ݂ܽܠܙܒ݂ܰܢ
ܘܰܠܝܰܘܡܰܝ
ܥܳܠܡܳܐ
ܐܰܡܺܝܢ܂</div>
</div>
</div>
<div type="bk" n="1Jn">
<div type="ch" n="1">
<div type="title" n="title"> ܀ ܐܓܪܬܐ
ܕܝܘܚܢܢ ܐܐ </div>
<div type="v" n="1">ܡܣܰܒ݁ܪܺܝܢܰܢ
ܠܟ݂ܽܘܢ ܠܗܰܘ
ܕ݁ܺܐܝܬ݂ܰܘܗ݈ܝ
ܗ݈ܘܳܐ ܡܶܢ
ܒ݁ܪܺܫܺܝܬ݂ ܗܰܘ
ܕ݁ܰܫܡܰܥܢ
ܘܰܚܙܰܝܢܳܝܗ݈ܝ
ܒ݁ܥܰܝܢܰܝܢ
ܚܙܰܝܢ ܘܓ݂ܰܫܢ
ܒ݁ܺܐܝܕ݂ܰܝܢ
ܗܰܘ
ܕ݁ܺܐܝܬ݂ܰܘܗ݈ܝ
ܡܶܠܬ݂ܳܐ
ܕ݁ܚܰܝܶܐ܂</div>
<div type="v" n="2">ܘܚܰܝܶܐ
ܐܶܬ݂ܓ݁ܠܺܝܘ
ܘܰܚܙܰܝܢ
ܘܣܳܗܕ݁ܺܝܢܰܢ
ܘܡܰܟ݂ܪܙܺܝܢܰܢ
ܠܟ݂ܽܘܢ ܚܰܝܶܐ
ܕ݁ܰܠܥܳܠܰܡ
ܗܳܢܽܘܢ
ܕ݁ܺܐܝܬ݂ܰܝܗܽܘܢ
ܗ݈ܘܰܘ ܠܘܳܬ݂
ܐܰܒ݂ܳܐ
ܘܶܐܬ݂ܓ݁ܠܺܝܘ
ܠܰܢ܂</div>
<div type="v" n="3">ܘܡܶܕ݁ܶܡ
ܕ݁ܰܚܙܰܝܢ
ܘܰܫܡܰܥܢ
ܡܰܘܕ݁ܥܺܝܢܰܢ
ܐܳܦ݂ ܠܟ݂ܽܘܢ
ܕ݁ܬ݂ܶܗܘܶܐ
ܠܟ݂ܽܘܢ
ܫܰܘܬ݁ܳܦ݂ܽܘܬ݂ܳܐ
ܥܰܡܰܢ
ܘܫܰܘܬ݁ܳܦ݂ܽܘܬ݂ܰܢ
ܕ݁ܶܝܢ ܕ݁ܺܝܠܰܢ
ܐܺܝܬ݂ܶܝܗ ܥܰܡ
ܐܰܒ݂ܳܐ ܘܥܰܡ
ܒ݁ܪܶܗ ܝܶܫܽܘܥ
ܡܫܺܝܚܳܐ܂</div>
<div type="v" n="4">ܘܗܳܠܶܝܢ
ܟ݁ܳܬ݂ܒ݁ܺܝܢܰܢ
ܠܟ݂ܽܘܢ
ܕ݁ܚܰܕ݂ܽܘܬ݂ܰܢ
ܕ݁ܰܒ݂ܟ݂ܽܘܢ
ܬ݁ܶܗܘܶܐ
ܡܫܰܡܠܝܳܐ܂</div>
<div type="v" n="5">ܘܗܳܕ݂ܶܐ
ܗ݈ܝ ܣܒ݂ܰܪܬ݂ܳܐ
ܕ݁ܰܫܡܰܥܢ
ܡܶܢܶܗ
ܘܰܡܣܰܒ݁ܪܺܝܢܰܢ
ܠܟ݂ܽܘܢ
ܕ݁ܰܐܠܳܗܳܐ
ܢܽܘܗܪܳܐ ܗ݈ܘ
ܘܚܶܫܽܘܟ݂ܳܐ
ܟ݁ܽܠ ܟ݁ܽܠܶܗ
ܠܰܝܬ݁ ܒ݁ܶܗ܂</div>
<div type="v" n="6">ܘܶܐܢ
ܐܳܡܪܺܝܢܰܢ
ܕ݁ܫܰܘܬ݁ܳܦ݂ܽܘܬ݂ܳܐ
ܐܺܝܬ݂ ܠܰܢ
ܥܰܡܶܗ
ܘܰܡܗܰܠܟ݂ܺܝܢܰܢ
ܒ݁ܚܶܫܽܘܟ݂ܳܐ
ܕ݁ܰܓ݁ܳܠܶܐ
ܚ݈ܢܰܢ ܘܠܰܘ
ܒ݁ܰܫܪܳܪܳܐ
ܪܳܕ݂ܶܝܢܰܢ܂</div>
<div type="v" n="7">ܐܶܢ ܕ݁ܶܝܢ
ܒ݁ܢܽܘܗܪܳܐ
ܡܗܰܠܟ݂ܺܝܢܰܢ
ܐܰܝܟ݂ ܕ݁ܗܽܘ
ܐܺܝܬ݂ܰܘܗ݈ܝ
ܒ݁ܢܽܘܗܪܳܐ
ܐܺܝܬ݂ ܠܰܢ
ܫܰܘܬ݁ܳܦ݂ܽܘܬ݂ܳܐ
ܥܰܡ ܚܕ݂ܳܕ݂ܶܐ
ܘܰܕ݂ܡܳܐ
ܕ݁ܝܶܫܽܘܥ
ܒ݁ܪܶܗ
ܡܕ݂ܰܟ݁ܶܐ ܠܰܢ
ܡܶܢ ܟ݁ܽܠܗܽܘܢ
ܚܛܳܗܰܝܢ܂</div>
<div type="v" n="8">ܘܶܐܢ
ܢܺܐܡܰܪ
ܕ݁ܠܰܝܬ݁ ܠܰܢ
ܚܛܺܝܬ݂ܳܐ
ܢܰܦ݂ܫܰܢ
ܡܰܛܥܶܝܢܰܢ
ܘܰܫܪܳܪܳܐ
ܠܰܝܬ݁ ܒ݁ܰܢ܂</div>
<div type="v" n="9">ܐܶܢ ܕ݁ܶܝܢ
ܡܰܘܕ݁ܶܝܢܰܢ
ܒ݁ܰܚܛܳܗܰܝܢ
ܡܗܰܝܡܰܢ ܗ݈ܽܘ
ܘܙܰܕ݁ܺܝܩ
ܕ݁ܢܶܫܒ݁ܽܘܩ
ܠܰܢ ܚܛܳܗܰܝܢ
ܘܰܢܕ݂ܰܟ݁ܶܝܢ
ܡܶܢ ܟ݁ܽܠܶܗ
ܥܰܘܠܰܢ܂</div>
<div type="v" n="10">ܘܶܐܢ
ܐܳܡܪܺܝܢܰܢ
ܕ݁ܠܳܐ ܚܛܰܝܢ
ܥܳܒ݂ܕ݁ܺܝܢܰܢ
ܠܶܗ ܕ݁ܰܓ݁ܳܠܳܐ
ܘܡܶܠܬ݂ܶܗ
ܠܰܝܬ݁
ܠܘܳܬ݂ܰܢ܂</div>
</div>
<div type="ch" n="2">
<div type="title" n="title"> ܀ ܐܓܪܬܐ
ܕܝܘܚܢܢ ܒܒ </div>
<div type="v" n="1">ܒ݁ܢܰܝ
ܗܳܠܶܝܢ
ܟ݁ܳܬ݂ܶܒ݂
ܐ݈ܢܳܐ ܠܟ݂ܽܘܢ
ܕ݁ܠܳܐ
ܬ݁ܶܚܛܽܘܢ ܘܶܐܢ
ܐ݈ܢܳܫ ܢܶܚܛܶܐ
ܐܺܝܬ݂ ܠܰܢ
ܦ݁ܰܪܰܩܠܺܛܳܐ
ܠܘܳܬ݂ ܐܰܒ݂ܳܐ
ܝܶܫܽܘܥ
ܡܫܺܝܚܳܐ
ܙܰܕ݁ܺܝܩܳܐ܂</div>
<div type="v" n="2">ܗܽܘܝܽܘ
ܓ݁ܶܝܪ
ܚܽܘܣܳܝܳܐ
ܕ݁ܥܰܠ ܐܰܦ݁ܰܝ
ܚܛܳܗܰܝܢ ܘܠܰܘ
ܚܠܳܦ݂ܰܝܢ
ܕ݁ܺܝܠܰܢ
ܒ݁ܰܠܚܽܘܕ݂
ܐܶܠܳܐ ܐܳܦ݂
ܚܠܳܦ݂ ܟ݁ܽܠܶܗ
ܥܳܠܡܳܐ܂</div>
<div type="v" n="3">ܘܰܒ݂ܗܳܕ݂ܶܐ
ܡܰܪܓ݁ܫܺܝܢܰܢ
ܕ݁ܺܝܕ݂ܰܥܢܳܝܗ݈ܝ
ܐܶܢ ܢܳܛܪܺܝܢܰܢ
ܦ݁ܽܘܩܕ݁ܳܢܰܘܗ݈ܝ܂</div>
<div type="v" n="4">ܗܰܘ ܓ݁ܶܝܪ
ܕ݁ܳܐܡܰܪ
ܕ݁ܺܝܕ݂ܰܥܬ݂ܶܗ
ܘܦ݂ܽܘܩܕ݁ܳܢܰܘܗ݈ܝ
ܠܳܐ ܢܳܛܰܪ
ܕ݁ܰܓ݁ܳܠܳܐ ܗܽܘ
ܘܰܫܪܳܪܳܐ
ܠܰܝܬ݁ ܒ݁ܶܗ܂</div>
<div type="v" n="5">ܗܰܘ ܕ݁ܶܝܢ
ܕ݁ܢܳܛܰܪ
ܡܶܠܬ݂ܶܗ
ܒ݁ܗܳܢܳܐ
ܡܫܰܠܰܡ
ܫܰܪܺܝܪܳܐܝܺܬ݂
ܚܽܘܒ݁ܶܗ
ܕ݁ܰܐܠܳܗܳܐ
ܒ݁ܗܳܕ݂ܶܐ
ܓ݁ܶܝܪ
ܝܳܕ݂ܥܺܝܢܰܢ
ܕ݁ܒ݂ܶܗ ܚܢܰܢ܂</div>
<div type="v" n="6">ܗܰܘ
ܕ݁ܳܐܡܰܪ
ܕ݁ܒ݂ܶܗ
ܐܺܝܬ݂ܰܝ ܘܳܠܶܐ
ܠܶܗ ܕ݁ܰܐܝܟ݂
ܗܰܠܟ݂ܳܬ݂ܶܗ
ܕ݁ܺܝܠܶܗ
ܢܗܰܠܶܟ݂܂</div>
<div type="v" n="7">ܚܰܒ݁ܺܝܒ݂ܰܝ
ܠܰܘ
ܦ݁ܽܘܩܕ݁ܳܢܳܐ
ܚܰܕ݂݈ܬ݂ܳܐ
ܟ݁ܳܬ݂ܶܒ݂
ܐ݈ܢܳܐ ܠܟ݂ܽܘܢ
ܐܶܠܳܐ
ܦ݁ܽܘܩܕ݁ܳܢܳܐ
ܥܰܬ݁ܺܝܩܳܐ ܗܰܘ
ܕ݁ܺܐܝܬ݂ ܗ݈ܘܳܐ
ܠܟ݂ܽܘܢ ܡܶܢ
ܒ݁ܪܺܫܺܝܬ݂
ܦ݁ܽܘܩܕ݁ܳܢܳܐ
ܕ݁ܶܝܢ
ܥܰܬ݁ܺܝܩܳܐ
ܐܺܝܬ݂ܰܘܗ݈ܝ
ܡܶܠܬ݂ܳܐ ܗܳܝ
ܕ݁ܰܫܡܰܥܬ݁ܽܘܢ܂</div>
<div type="v" n="8">ܬ݁ܽܘܒ݂
ܦ݁ܽܘܩܕ݁ܳܢܳܐ
ܚܰܕ݂݈ܬ݂ܳܐ
ܟ݁ܳܬ݂ܶܒ݂
ܐ݈ܢܳܐ ܠܟ݂ܽܘܢ
ܗܰܘ
ܕ݁ܺܐܝܬ݂ܰܘܗ݈ܝ
ܫܰܪܺܝܪܳܐ ܒ݁ܶܗ
ܘܰܒ݂ܟ݂ܽܘܢ
ܕ݁ܚܶܫܽܘܟ݂ܳܐ
ܥܒ݂ܰܪ ܠܶܗ
ܘܢܽܘܗܪܳܐ
ܫܰܪܺܝܪܳܐ
ܫܰܪܺܝ
ܡܶܬ݂ܚܙܶܐ܂</div>
<div type="v" n="9">ܡܰܢ
ܕ݁ܳܐܡܰܪ
ܗܳܟ݂ܺܝܠ
ܕ݁ܺܐܝܬ݂ܰܘܗ݈ܝ
ܒ݁ܢܽܘܗܪܳܐ
ܘܣܳܢܶܐ
ܠܰܐܚܽܘܗ݈ܝ
ܒ݁ܚܶܫܽܘܟ݂ܳܐ
ܐܺܝܬ݂ܰܘܗ݈ܝ
ܥܕ݂ܰܡܳܐ
ܠܗܳܫܳܐ܂</div>
<div type="v" n="10">ܗܰܘ ܕ݁ܶܝܢ
ܕ݁ܡܰܚܶܒ݂
ܠܰܐܚܽܘܗ݈ܝ
ܒ݁ܢܽܘܗܪܳܐ
ܡܟ݂ܰܬ݁ܰܪ
ܘܟ݂ܶܫܠܳܐ
ܠܰܝܬ݁ ܒ݁ܶܗ܂</div>
<div type="v" n="11">ܗܰܘ ܕ݁ܶܝܢ
ܕ݁ܣܳܢܶܐ
ܠܰܐܚܽܘܗ݈ܝ
ܒ݁ܚܶܫܽܘܟ݂ܳܐ
ܐܺܝܬ݂ܰܘܗ݈ܝ
ܘܰܒ݂ܚܶܫܽܘܟ݂ܳܐ
ܡܗܰܠܶܟ݂ ܘܠܳܐ
ܝܳܕ݂ܰܥ
ܠܰܐܝܟ݁ܳܐ
ܐܳܙܶܠ ܡܶܛܽܠ
ܕ݁ܚܶܫܽܘܟ݂ܳܐ
ܣܰܡܺܝ ܐܶܢܶܝܢ
ܥܰܝܢܰܘܗ݈ܝ܂</div>
<div type="v" n="12">ܟ݁ܳܬ݂ܶܒ݂
ܐ݈ܢܳܐ ܠܟ݂ܽܘܢ
ܒ݁ܢܰܝܳܐ
ܕ݁ܶܐܫܬ݁ܒ݂ܶܩܘ
ܠܟ݂ܽܘܢ
ܚܛܳܗܰܝܟ݁ܽܘܢ
ܡܶܛܽܠ ܫܡܶܗ܂</div>
<div type="v" n="13">ܟ݁ܳܬ݂ܶܒ݂
ܐ݈ܢܳܐ ܠܟ݂ܽܘܢ
ܐܰܒ݂ܳܗܶܐ
ܕ݁ܺܝܕ݂ܰܥܬ݁ܽܘܢܳܝܗ݈ܝ
ܠܗܰܘ
ܕ݁ܺܐܝܬ݂ܰܘܗ݈ܝ
ܗ݈ܘܳܐ ܡܶܢ
ܒ݁ܪܺܫܺܝܬ݂
ܟ݁ܳܬ݂ܶܒ݂
ܐ݈ܢܳܐ ܠܟ݂ܽܘܢ
ܥܠܰܝܡܶܐ
ܕ݁ܰܙܟ݂ܰܝܬ݁ܽܘܢܳܝܗ݈ܝ
ܠܒ݂ܺܝܫܳܐ
ܟ݁ܶܬ݂ܒ݁ܶܬ݂
ܠܟ݂ܽܘܢ ܛܠܳܝܶܐ
ܕ݁ܺܝܕ݂ܰܥܬ݁ܽܘܢ
ܠܰܐܒ݂ܳܐ܂</div>
<div type="v" n="14">ܟ݁ܶܬ݂ܒ݁ܶܬ݂
ܠܟ݂ܽܘܢ
ܐܰܒ݂ܳܗܶܐ
ܕ݁ܺܝܕ݂ܰܥܬ݁ܽܘܢ
ܠܗܰܘ ܕ݁ܡܶܢ
ܒ݁ܪܺܫܺܝܬ݂
ܟ݁ܶܬ݂ܒ݁ܶܬ݂
ܠܟ݂ܽܘܢ
ܥܠܰܝܡܶܐ
ܕ݁ܚܰܝܠܬ݂ܳܢܶܐ
ܐܢ݈ܬ݁ܽܘܢ
ܘܡܶܠܬ݂ܶܗ
ܕ݁ܰܐܠܳܗܳܐ
ܫܰܪܝܳܐ
ܒ݁ܟ݂ܽܘܢ
ܘܰܙܟ݂ܰܝܬ݁ܽܘܢܳܝܗ݈ܝ
ܠܒ݂ܺܝܫܳܐ܂</div>
<div type="v" n="15">ܠܳܐ
ܬ݁ܶܪܚܡܽܘܢ
ܠܥܳܠܡܳܐ ܘܠܳܐ
ܠܡܶܕ݁ܶܡ
ܕ݁ܺܐܝܬ݂ ܒ݁ܶܗ
ܡܰܢ ܓ݁ܶܝܪ
ܕ݁ܪܳܚܶܡ
ܠܥܳܠܡܳܐ
ܚܽܘܒ݁ܶܗ
ܕ݁ܰܐܒ݂ܳܐ
ܠܰܝܬ݁ ܒ݁ܶܗ܂</div>
<div type="v" n="16">ܟ݁ܽܠ
ܡܶܕ݁ܶܡ ܓ݁ܶܝܪ
ܕ݁ܺܐܝܬ݂ ܒ݁ܶܗ
ܒ݁ܥܳܠܡܳܐ
ܪܶܓ݁ܬ݂ܳܐ ܗܽܘ
ܕ݁ܦ݂ܰܓ݂ܪܳܐ
ܘܪܶܓ݁ܬ݂ܳܐ
ܕ݁ܥܰܝܢܶܐ
ܘܫܽܘܒ݂ܗܳܪܳܐ
ܕ݁ܥܳܠܡܳܐ
ܗܳܠܶܝܢ ܕ݁ܠܳܐ
ܗ݈ܘܰܝ ܡܶܢ
ܐܰܒ݂ܳܐ ܐܶܠܳܐ
ܡܶܢܶܗ ܐܶܢܶܝܢ
ܡܶܢ ܥܳܠܡܳܐ܂</div>
<div type="v" n="17">ܘܥܳܒ݂ܰܪ
ܥܳܠܡܳܐ ܗܽܘ
ܘܪܶܓ݁ܬ݂ܶܗ ܗܰܘ
ܕ݁ܶܝܢ
ܕ݁ܥܳܒ݂ܶܕ݂
ܨܶܒ݂ܝܳܢܶܗ
ܕ݁ܰܐܠܳܗܳܐ
ܡܩܰܘܶܐ
ܠܥܳܠܰܡ܂</div>
<div type="v" n="18">ܒ݁ܢܰܝ
ܙܰܒ݂ܢܳܐ ܗܽܘ
ܐ݈ܚܪܳܝܳܐ
ܘܰܐܝܟ݂ ܡܶܕ݁ܶܡ
ܕ݁ܰܫܡܰܥܬ݁ܽܘܢ
ܕ݁ܳܐܬ݂ܶܐ
ܡܫܺܝܚܳܐ
ܕ݁ܰܓ݁ܳܠܳܐ
ܘܗܳܫܳܐ ܗܘܰܘ
ܠܗܽܘܢ
ܣܰܓ݁ܺܝܶܐܐ
ܡܫܺܝܚܶܐ
ܕ݁ܰܓ݁ܳܠܶܐ
ܘܡܶܢ ܗܳܕ݂ܶܐ
ܝܳܕ݂ܥܺܝܢܰܢ
ܕ݁ܙܰܒ݂ܢܳܐ ܗܽܘ
ܐ݈ܚܪܳܝܳܐ܂</div>
<div type="v" n="19">ܡܶܢܰܢ
ܢܦ݂ܰܩܘ ܐܶܠܳܐ
ܠܰܘ ܡܶܢܰܢ
ܗ݈ܘܰܘ ܐܶܠܽܘ
ܓ݁ܶܝܪ ܡܶܢܰܢ
ܗ݈ܘܰܘ ܠܘܳܬ݂ܰܢ
ܡܟ݂ܰܬ݁ܪܺܝܢ
ܗ݈ܘܰܘ ܐܶܠܳܐ
ܢܦ݂ܰܩܘ ܡܶܢܰܢ
ܕ݁ܬ݂ܶܬ݂ܺܝܕ݂ܰܥ
ܕ݁ܠܰܘ ܡܶܢܰܢ
ܗ݈ܘܰܘ܂</div>
<div type="v" n="20">ܘܰܐܢ݈ܬ݁ܽܘܢ
ܡܫܺܝܚܽܘܬ݂ܳܐ
ܐܺܝܬ݂ ܠܟ݂ܽܘܢ
ܡܶܢ ܩܰܕ݁ܺܝܫܳܐ
ܘܦ݂ܳܪܫܺܝܢ
ܐܢ݈ܬ݁ܽܘܢ ܗ݈ܽܘ
ܠܟ݂ܽܠ ܐ݈ܢܳܫ܂</div>
<div type="v" n="21">ܠܳܐ
ܟ݁ܶܬ݂ܒ݁ܶܬ݂
ܠܟ݂ܽܘܢ ܕ݁ܠܳܐ
ܝܳܕ݂ܥܺܝܢ
ܐܢ݈ܬ݁ܽܘܢ ܠܶܗ
ܠܰܫܪܳܪܳܐ
ܐܶܠܳܐ
ܕ݁ܝܳܕ݂ܥܺܝܢ
ܐܢ݈ܬ݁ܽܘܢ ܠܶܗ
ܘܰܕ݂ܟ݂ܽܠܳܗ
ܕ݁ܰܓ݁ܳܠܽܘܬ݂ܳܐ
ܠܳܐ ܗ݈ܘܳܬ݂
ܡܶܢܶܗ ܡܶܢ
ܫܪܳܪܳܐ܂</div>
<div type="v" n="22">ܡܰܢܽܘ
ܕ݁ܰܓ݁ܳܠܳܐ
ܐܶܠܳܐ ܐܶܢ
ܐܰܝܢܳܐ
ܕ݁ܟ݂ܳܦ݂ܰܪ
ܕ݁ܝܶܫܽܘܥ ܠܳܐ
ܗ݈ܘܳܐ ܡܫܺܝܚܳܐ
ܗܳܢܳܐ ܗܽܘ
ܡܫܺܝܚܳܐ
ܕ݁ܰܓ݁ܳܠܳܐ ܗܰܘ
ܕ݁ܟ݂ܳܦ݂ܰܪ
ܒ݁ܰܐܒ݂ܳܐ
ܟ݁ܳܦ݂ܰܪ ܐܳܦ݂
ܒ݁ܰܒ݂ܪܳܐ܂</div>
<div type="v" n="23">ܘܗܰܘ
ܕ݁ܟ݂ܳܦ݂ܰܪ
ܒ݁ܰܒ݂ܪܳܐ
ܐܳܦ݂ܠܳܐ
ܒ݁ܰܐܒ݂ܳܐ
ܡܗܰܝܡܶܢ ܡܰܢ
ܕ݁ܡܰܘܕ݁ܶܐ
ܒ݁ܰܒ݂ܪܳܐ ܐܳܦ݂
ܒ݁ܰܐܒ݂ܳܐ
ܡܰܘܕ݁ܶܐ܂</div>
<div type="v" n="24">ܘܰܐܢ݈ܬ݁ܽܘܢ
ܡܶܕ݁ܶܡ
ܕ݁ܰܫܡܰܥܬ݁ܽܘܢ
ܡܶܢ ܩܕ݂ܺܝܡ
ܢܩܰܘܶܐ
ܠܘܳܬ݂ܟ݂ܽܘܢ
ܐܶܢ ܓ݁ܶܝܪ
ܡܩܰܘܶܐ
ܠܘܳܬ݂ܟ݂ܽܘܢ
ܡܶܕ݁ܶܡ
ܕ݁ܰܫܡܰܥܬ݁ܽܘܢ
ܡܶܢ ܩܕ݂ܺܝܡ
ܐܳܦ݂
ܐܰܢ݈ܬ݁ܽܘܢ
ܡܩܰܘܶܝܢ
ܐܢ݈ܬ݁ܽܘܢ
ܒ݁ܰܐܒ݂ܳܐ
ܘܒ݂ܰܒ݂ܪܳܐ܂</div>
<div type="v" n="25">ܘܗܳܢܰܘ
ܫܽܘܘ݈ܕ݁ܳܝܳܐ
ܕ݁ܶܐܫܬ݁ܰܘܕ݁ܺܝ
ܠܰܢ ܚܰܝܶܐ
ܕ݁ܰܠܥܳܠܰܡ܂</div>
<div type="v" n="26">ܗܳܠܶܝܢ
ܕ݁ܶܝܢ
ܟ݁ܶܬ݂ܒ݁ܶܬ݂
ܠܟ݂ܽܘܢ ܡܶܛܽܠ
ܐܰܝܠܶܝܢ
ܕ݁ܡܰܛܥܶܝܢ
ܠܟ݂ܽܘܢ܂</div>
<div type="v" n="27">ܘܳܐܦ݂
ܐܰܢ݈ܬ݁ܽܘܢ ܐܶܢ
ܬ݁ܩܰܘܶܐ
ܠܘܳܬ݂ܟ݂ܽܘܢ
ܡܫܺܝܚܽܘܬ݂ܳܐ
ܕ݁ܩܰܒ݁ܶܠܬ݁ܽܘܢ
ܡܶܢܶܗ ܠܳܐ
ܣܢܺܝܩܺܝܢ
ܐܢ݈ܬ݁ܽܘܢ
ܕ݁ܐ݈ܢܳܫ
ܢܰܠܶܦ݂ܟ݂ܽܘܢ
ܐܶܠܳܐ ܐܰܝܟ݂
ܡܫܺܝܚܽܘܬ݂ܳܐ
ܕ݁ܺܐܝܬ݂ܶܝܗ
ܡܶܢ ܐܰܠܳܗܳܐ
ܗܺܝ ܡܰܠܦ݂ܳܐ
ܠܟ݂ܽܘܢ ܥܰܠ
ܟ݁ܽܠܡܶܕ݁ܶܡ
ܘܫܰܪܺܝܪܳܐ ܗ݈ܝ
ܘܠܰܝܬ݁ ܒ݁ܳܗ
ܕ݁ܰܓ݁ܳܠܽܘܬ݂ܳܐ
ܘܰܐܝܟ݂
ܕ݁ܰܐܠܶܦ݂ܟ݂ܽܘܢ
ܩܰܘܰܘ ܒ݁ܶܗ܂</div>
<div type="v" n="28">ܘܗܳܫܳܐ
ܒ݁ܢܰܝ ܩܰܘܰܘ
ܒ݁ܶܗ ܕ݁ܡܳܐ
ܕ݁ܡܶܬ݂ܓ݁ܠܶܐ
ܠܳܐ ܢܶܒ݂ܗܰܬ݂
ܡܶܢܶܗ ܐܶܠܳܐ
ܬ݁ܶܗܘܶܐ ܠܰܢ
ܓ݁ܰܠܝܽܘܬ݂
ܐܰܦ݁ܶܐ
ܒ݁ܡܶܐܬ݂ܺܝܬ݂ܶܗ܂</div>
<div type="v" n="29">ܐܶܢ
ܝܺܕ݂ܰܥܬ݁ܽܘܢ
ܕ݁ܙܰܕ݁ܺܝܩ
ܗ݈ܽܘ ܕ݁ܰܥܘ
ܕ݁ܳܐܦ݂ ܟ݁ܽܠ
ܕ݁ܥܳܒ݂ܶܕ݂
ܙܰܕ݁ܺܝܩܽܘܬ݂ܳܐ
ܡܶܢܶܗ
ܐܺܝܬ݂ܰܘܗ݈ܝ܂</div>
</div>
<div type="ch" n="3">
<div type="title" n="title"> ܀ ܐܓܪܬܐ
ܕܝܘܚܢܢ ܓܓ </div>
<div type="v" n="1">ܘܰܚܙܰܘ
ܕ݁ܰܟ݂ܡܳܐ
ܣܰܓ݁ܺܝ
ܚܽܘܒ݁ܶܗ
ܕ݁ܰܐܒ݂ܳܐ
ܠܘܳܬ݂ܰܢ
ܕ݁ܰܒ݂ܢܰܝܳܐ
ܩܪܳܢ ܐܳܦ݂
ܥܰܒ݂ܕ݁ܰܢ
ܡܶܛܽܠ ܗܳܢܳܐ
ܥܳܠܡܳܐ ܠܳܐ
ܝܳܕ݂ܰܥ ܠܰܢ
ܡܶܛܽܠ
ܕ݁ܳܐܦ݂ܠܳܐ ܠܶܗ
ܝܺܕ݂ܰܥ܂</div>
<div type="v" n="2">ܚܰܒ݁ܺܝܒ݂ܰܝ
ܗܳܫܳܐ
ܒ݁ܢܰܘܗ݈ܝ ܚܢܰܢ
ܕ݁ܰܐܠܳܗܳܐ
ܘܠܳܐ
ܐܶܬ݂ܓ݁ܠܺܝ
ܥܕ݂ܰܡܳܐ
ܠܗܳܫܳܐ ܡܳܢܳܐ
ܥܬ݂ܺܝܕ݂ܺܝܢܰܢ
ܕ݁ܢܶܗܘܶܐ
ܝܳܕ݂ܥܺܝܢܰܢ
ܕ݁ܶܝܢ ܕ݁ܡܳܐ
ܕ݁ܶܐܬ݂ܓ݁ܠܺܝ
ܒ݁ܰܕ݂ܡܽܘܬ݂ܶܗ
ܗܳܘܶܝܢܰܢ
ܘܚܳܙܶܝܢܰܢ ܠܶܗ
ܐܰܝܟ݂ ܡܶܕ݁ܶܡ
ܕ݁ܺܐܝܬ݂ܰܘܗ݈ܝ܂</div>
<div type="v" n="3">ܘܟ݂ܽܠ
ܐܰܝܢܳܐ
ܕ݁ܺܐܝܬ݂ ܠܶܗ
ܥܠܰܘܗ݈ܝ ܗܳܢܳܐ
ܣܰܒ݂ܪܳܐ
ܡܕ݂ܰܟ݁ܶܐ
ܢܰܦ݂ܫܶܗ ܐܰܝܟ݂
ܕ݁ܗܽܘ ܕ݁ܟ݂ܶܐ
ܗ݈ܽܘ܂</div>
<div type="v" n="4">ܡܰܢ ܕ݁ܶܝܢ
ܕ݁ܥܳܒ݂ܶܕ݂
ܚܛܺܝܬ݂ܳܐ
ܥܰܘܠܳܐ ܣܳܥܰܪ
ܚܛܺܝܬ݂ܳܐ
ܓ݁ܶܝܪ ܟ݁ܽܠܳܗ
ܥܰܘܠܳܐ ܗ݈ܝ܂</div>
<div type="v" n="5">ܘܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܗܰܘ
ܕ݁ܶܐܬ݂ܓ݁ܠܺܝ
ܕ݁ܢܶܣܰܒ݂
ܚܛܳܗܰܝܢ
ܘܰܚܛܺܝܬ݂ܳܐ
ܒ݁ܶܗ ܠܰܝܬ݁܂</div>
<div type="v" n="6">ܘܟ݂ܽܠ
ܕ݁ܒ݂ܶܗ ܡܩܰܘܶܐ
ܠܳܐ ܚܳܛܶܐ
ܘܟ݂ܽܠ ܕ݁ܚܳܛܶܐ
ܠܳܐ ܚܙܳܝܗ݈ܝ
ܘܠܳܐ
ܝܰܕ݂ܥܶܗ܂</div>
<div type="v" n="7">ܒ݁ܢܰܝ ܠܳܐ
ܐ݈ܢܳܫ
ܢܰܛܥܶܝܟ݂ܽܘܢ
ܗܰܘ ܕ݁ܥܳܒ݂ܶܕ݂
ܙܰܕ݁ܺܝܩܽܘܬ݂ܳܐ
ܙܰܕ݁ܺܝܩܳܐ ܗܽܘ
ܐܰܝܟ݂ ܕ݁ܳܐܦ݂
ܗܽܘ ܡܫܺܝܚܳܐ
ܐܺܝܬ݂ܰܘܗ݈ܝ
ܙܰܕ݁ܺܝܩܳܐ܂</div>
<div type="v" n="8">ܗܰܘ
ܕ݁ܣܳܥܰܪ
ܚܛܺܝܬ݂ܳܐ ܡܶܢ
ܣܳܛܳܢܳܐ ܗܽܘ
ܡܶܛܽܠ ܕ݁ܡܶܢ
ܪܺܫܺܝܬ݂ܳܐ ܗܽܘ
ܣܳܛܳܢܳܐ
ܚܰܛܳܝܳܐ ܗܽܘ
ܘܡܶܛܽܠ ܗܳܢܳܐ
ܐܶܬ݂ܚܙܺܝ
ܒ݁ܪܶܗ
ܕ݁ܰܐܠܳܗܳܐ
ܕ݁ܢܶܫܪܶܐ
ܥܒ݂ܳܕ݂ܰܘܗ݈ܝ
ܕ݁ܣܳܛܳܢܳܐ܂</div>
<div type="v" n="9">ܟ݁ܽܠ
ܕ݁ܶܐܬ݂ܺܝܠܶܕ݂
ܡܶܢ ܐܰܠܳܗܳܐ
ܚܛܺܝܬ݂ܳܐ ܠܳܐ
ܥܳܒ݂ܶܕ݂ ܡܶܛܽܠ
ܕ݁ܙܰܪܥܶܗ ܒ݁ܶܗ
ܐܺܝܬ݂ܰܘܗ݈ܝ
ܘܠܳܐ ܡܶܫܟ݁ܰܚ
ܠܡܶܚܛܳܐ ܕ݁ܡܶܢ
ܐܰܠܳܗܳܐ
ܐܶܬ݂ܺܝܠܶܕ݂܂</div>
<div type="v" n="10">ܒ݁ܗܳܕ݂ܶܐ
ܡܶܬ݂ܦ݁ܰܪܫܺܝܢ
ܒ݁ܢܰܘܗ݈ܝ
ܕ݁ܰܐܠܳܗܳܐ ܡܶܢ
ܒ݁ܢܰܘܗ݈ܝ
ܕ݁ܣܳܛܳܢܳܐ
ܟ݁ܽܠ ܕ݁ܠܳܐ
ܥܳܒ݂ܶܕ݂
ܙܰܕ݁ܺܝܩܽܘܬ݂ܳܐ
ܘܠܳܐ ܡܰܚܶܒ݂
ܠܰܐܚܽܘܗ݈ܝ
ܠܰܝܬ݁ܰܘܗ݈ܝ
ܡܶܢ ܐܰܠܳܗܳܐ܂</div>
<div type="v" n="11">ܕ݁ܗܳܢܰܘ
ܦ݁ܽܘܩܕ݁ܳܢܳܐ
ܕ݁ܰܫܡܰܥܬ݁ܽܘܢ
ܡܶܢ ܩܕ݂ܺܝܡ
ܕ݁ܬ݂ܰܚܒ݂ܽܘܢ
ܚܰܕ݂ ܠܚܰܕ݂܂</div>
<div type="v" n="12">ܠܰܘ ܐܰܝܟ݂
ܩܳܐܝܶܢ ܗܰܘ
ܕ݁ܺܐܝܬ݂ܰܘܗ݈ܝ
ܗ݈ܘܳܐ ܡܶܢ
ܒ݁ܺܝܫܳܐ
ܘܰܩܛܰܠ
ܠܰܐܚܽܘܗ݈ܝ
ܘܡܶܛܽܠ ܡܳܢܳܐ
ܩܰܛܠܶܗ ܐܶܠܳܐ
ܡܶܛܽܠ
ܕ݁ܒ݂ܺܝܫܺܝܢ
ܗ݈ܘܰܘ
ܥܒ݂ܳܕ݂ܰܘܗ݈ܝ
ܘܕ݂ܰܐܚܽܘܗ݈ܝ
ܙܰܕ݁ܺܝܩܺܝܢ܂</div>
<div type="v" n="13">ܘܠܳܐ
ܬ݁ܶܬ݁ܕ݁ܰܡܪܽܘܢ
ܐܰܚܰܝ ܐܶܢ
ܣܳܢܶܐ ܠܟ݂ܽܘܢ
ܥܳܠܡܳܐ܂</div>
<div type="v" n="14">ܚܢܰܢ
ܝܳܕ݂ܥܺܝܢܰܢ
ܕ݁ܫܰܢܺܝܢܰܢ
ܡܶܢ ܡܰܘܬ݁ܳܐ
ܠܚܰܝܶܐ
ܒ݁ܗܳܕ݂ܶܐ
ܕ݁ܡܰܚܒ݂ܺܝܢܰܢ
ܠܰܐܚܰܝܢ ܗܰܘ
ܕ݁ܠܳܐ ܡܰܚܶܒ݂
ܠܰܐܚܽܘܗ݈ܝ
ܡܩܰܘܶܐ
ܒ݁ܡܰܘܬ݁ܳܐ܂</div>
<div type="v" n="15">ܟ݁ܽܠ
ܓ݁ܶܝܪ ܕ݁ܣܳܢܶܐ
ܠܰܐܚܽܘܗ݈ܝ
ܩܳܛܶܠ ܐ݈ܢܳܫܳܐ
ܗܽܘ ܘܝܳܕ݂ܥܺܝܢ
ܐܢ݈ܬ݁ܽܘܢ
ܕ݁ܟ݂ܽܠ
ܕ݁ܩܳܛܶܠ
ܐ݈ܢܳܫܳܐ ܠܳܐ
ܡܶܫܟ݁ܚܺܝܢ
ܡܩܰܘܶܝܢ ܒ݁ܶܗ
ܚܰܝܶܐ
ܕ݁ܰܠܥܳܠܰܡ܂</div>
<div type="v" n="16">ܒ݁ܗܳܕ݂ܶܐ
ܝܳܕ݂ܥܺܝܢܰܢ
ܚܽܘܒ݁ܶܗ
ܕ݁ܰܠܘܳܬ݂ܰܢ
ܕ݁ܗܽܘ ܝܰܗ݈ܒ݂
ܢܰܦ݂ܫܶܗ
ܚܠܳܦ݂ܰܝܢ
ܘܳܐܦ݂ ܚܢܰܢ
ܙܳܕ݂ܶܩ ܠܰܢ
ܕ݁ܥܰܠ ܐܰܦ݁ܰܝ
ܐܰܚܰܝܢ ܢܶܬ݁ܶܠ
ܢܰܦ݂ܫܳܬ݂ܰܢ܂</div>
<div type="v" n="17">ܘܰܐܝܢܳܐ
ܕ݁ܺܐܝܬ݂ ܠܶܗ
ܩܶܢܝܳܢܳܐ
ܕ݁ܥܳܠܡܳܐ
ܘܢܶܚܙܶܐ
ܠܰܐܚܽܘܗ݈ܝ
ܕ݁ܰܣܢܺܝܩ
ܘܢܶܐܚܽܘܕ݂
ܪܰܚܡܰܘܗ݈ܝ
ܡܶܢܶܗ
ܐܰܝܟ݁ܰܢܳܐ
ܐܺܝܬ݂ ܒ݁ܶܗ
ܚܽܘܒ݁ܶܗ
ܕ݁ܰܐܠܳܗܳܐ܂</div>
<div type="v" n="18">ܒ݁ܢܰܝ ܠܳܐ
ܢܰܚܶܒ݂ ܚܰܕ݂
ܠܚܰܕ݂ ܒ݁ܡܶܠܶܐ
ܘܰܒ݂ܠܶܫܳܢܳܐ
ܐܶܠܳܐ
ܒ݁ܰܥܒ݂ܳܕ݂ܶܐ
ܘܒ݂ܰܫܪܳܪܳܐ܂</div>
<div type="v" n="19">ܘܰܒ݂ܗܳܕ݂ܶܐ
ܡܶܫܬ݁ܰܘܕ݁ܥܺܝܢܰܢ
ܕ݁ܡܶܢ ܫܪܳܪܳܐ
ܐܺܝܬ݂ܰܝܢ
ܘܰܩܕ݂ܳܡ
ܕ݁ܢܺܐܬ݂ܶܐ ܗܽܘ
ܡܦ݁ܺܝܣܺܝܢܰܢ
ܠܶܒ݁ܰܢ܂</div>
<div type="v" n="20">ܕ݁ܶܐܢ ܗܽܘ
ܠܶܒ݁ܰܢ ܒ݁ܳܣܰܪ
ܠܰܢ ܟ݁ܡܳܐ
ܐܰܠܳܗܳܐ
ܕ݁ܪܰܒ݁ ܡܶܢ
ܠܶܒ݁ܰܢ
ܘܝܳܕ݂ܰܥ
ܟ݁ܽܠܡܶܕ݁ܶܡ܂</div>
<div type="v" n="21">ܚܰܒ݁ܺܝܒ݂ܰܝ
ܐܶܢ ܠܶܒ݁ܰܢ
ܠܳܐ ܒ݁ܳܣܰܪ
ܠܰܢ ܓ݁ܳܠܝܳܢ
ܐܶܢܶܝܢ
ܐܰܦ݁ܰܝܢ ܩܕ݂ܳܡ
ܐܰܠܳܗܳܐ܂</div>
<div type="v" n="22">ܘܟ݂ܽܠܡܶܕ݁ܶܡ
ܕ݁ܫܳܐܠܺܝܢܰܢ
ܢܳܣܒ݁ܺܝܢܰܢ
ܡܶܢܶܗ ܡܶܛܽܠ
ܕ݁ܢܳܛܪܺܝܢܰܢ
ܦ݁ܽܘܩܕ݁ܳܢܰܘܗ݈ܝ
ܘܫܰܦ݁ܺܝܪܳܬ݂ܳܐ
ܣܳܥܪܺܝܢܰܢ
ܩܕ݂ܳܡܰܘܗ݈ܝ܂</div>
<div type="v" n="23">ܘܗܳܢܳܐ
ܗ݈ܽܘ
ܦ݁ܽܘܩܕ݁ܳܢܶܗ
ܕ݁ܰܢܗܰܝܡܶܢ
ܒ݁ܰܫܡܳܐ
ܕ݁ܰܒ݂ܪܶܗ
ܝܶܫܽܘܥ
ܡܫܺܝܚܳܐ
ܘܢܰܚܶܒ݂ ܚܰܕ݂
ܠܚܰܕ݂ ܐܰܝܟ݂
ܕ݁ܦ݂ܰܩܕ݁ܰܢ܂</div>
<div type="v" n="24">ܘܰܐܝܢܳܐ
ܕ݁ܢܳܛܰܪ
ܦ݁ܽܘܩܕ݁ܳܢܰܘܗ݈ܝ
ܒ݁ܶܗ ܡܶܬ݂ܢܛܰܪ
ܘܗܽܘ ܫܳܪܶܐ
ܒ݁ܶܗ
ܘܰܒ݂ܗܳܕ݂ܶܐ
ܡܶܣܬ݁ܰܟ݁ܠܺܝܢܰܢ
ܕ݁ܫܳܪܶܐ ܒ݁ܰܢ
ܡܶܢ ܪܽܘܚܶܗ
ܗܳܝ ܕ݁ܝܰܗ݈ܒ݂
ܠܰܢ܂</div>
</div>
<div type="ch" n="4">
<div type="title" n="title"> ܀ ܐܓܪܬܐ
ܕܝܘܚܢܢ ܕܕ </div>
<div type="v" n="1">ܚܰܒ݁ܺܝܒ݂ܰܝ
ܠܳܐ ܠܟ݂ܽܠ
ܪܽܘܚܺܝܢ
ܬ݁ܗܰܝܡܢܽܘܢ
ܐܶܠܳܐ
ܗܘܰܝܬ݁ܽܘܢ
ܦ݁ܳܪܫܺܝܢ
ܪܽܘܚܶܐ ܐܶܢ
ܡܶܢ ܐܰܠܳܗܳܐ
ܐܺܝܬ݂ܰܝܗܶܝܢ
ܡܶܛܽܠ
ܕ݁ܣܰܓ݁ܺܝܶܐܐ
ܢܒ݂ܺܝܶܐ
ܕ݁ܰܓ݁ܳܠܶܐ
ܢܦ݂ܰܩܘ ܒ݁ܶܗ
ܒ݁ܥܳܠܡܳܐ܂</div>
<div type="v" n="2">ܒ݁ܗܳܕ݂ܶܐ
ܡܶܬ݂ܝܰܕ݂ܥܳܐ
ܪܽܘܚܶܗ
ܕ݁ܰܐܠܳܗܳܐ
ܟ݁ܽܠ ܪܽܘܚܳܐ
ܕ݁ܡܰܘܕ݁ܝܳܢ
ܕ݁ܝܶܫܽܘܥ
ܡܫܺܝܚܳܐ
ܐܶܬ݂ܳܐ
ܒ݁ܰܒ݂ܣܰܪ ܡܶܢ
ܐܰܠܳܗܳܐ ܗ݈ܝ܂</div>
<div type="v" n="3">ܘܟ݂ܽܠ
ܪܽܘܚܳܐ ܕ݁ܠܳܐ
ܡܰܘܕ݁ܝܳܐ
ܕ݁ܝܶܫܽܘܥ
ܐܶܬ݂ܳܐ
ܒ݁ܰܒ݂ܣܰܪ
ܠܰܝܬ݁ܶܝܗ ܡܶܢ
ܐܰܠܳܗܳܐ ܐܶܠܳܐ
ܗܳܕ݂ܶܐ ܡܶܢ
ܡܫܺܝܚܳܐ ܗ݈ܝ
ܕ݁ܰܓ݁ܳܠܳܐ ܗܰܘ
ܕ݁ܰܫܡܰܥܬ݁ܽܘܢ
ܕ݁ܳܐܬ݂ܶܐ
ܘܗܳܫܳܐ
ܒ݁ܥܳܠܡܳܐ
ܐܺܝܬ݂ܰܘܗ݈ܝ
ܡܶܢ ܟ݁ܰܕ݁ܽܘ܂</div>
<div type="v" n="4">ܐܰܢ݈ܬ݁ܽܘܢ
ܕ݁ܶܝܢ ܡܶܢ
ܐܰܠܳܗܳܐ
ܐܺܝܬ݂ܰܝܟ݁ܽܘܢ
ܒ݁ܢܰܝܳܐ
ܘܰܙܟ݂ܰܝܬ݁ܽܘܢ
ܐܶܢܽܘܢ ܡܶܛܽܠ
ܕ݁ܪܰܒ݁ ܗܰܘ
ܕ݁ܰܒ݂ܟ݂ܽܘܢ
ܡܶܢ ܗܰܘ
ܕ݁ܰܒ݂ܥܳܠܡܳܐ܂</div>
<div type="v" n="5">ܘܗܳܠܶܝܢ
ܡܶܢ ܥܳܠܡܳܐ
ܐܶܢܽܘܢ ܡܶܛܽܠ
ܗܳܢܳܐ ܡܶܢ
ܥܳܠܡܳܐ
ܡܡܰܠܠܺܝܢ
ܘܥܳܠܡܳܐ ܠܗܽܘܢ
ܫܳܡܰܥ܂</div>
<div type="v" n="6">ܚܢܰܢ ܕ݁ܶܝܢ
ܡܶܢ ܐܰܠܳܗܳܐ
ܚܢܰܢ ܘܗܰܘ
ܕ݁ܝܳܕ݂ܰܥ
ܠܰܐܠܳܗܳܐ
ܫܳܡܰܥ ܠܰܢ
ܘܗܰܘ ܕ݁ܠܳܐ
ܐܺܝܬ݂ܰܘܗ݈ܝ
ܡܶܢ ܐܰܠܳܗܳܐ
ܠܳܐ ܫܳܡܰܥ ܠܰܢ
ܒ݁ܳܗ ܒ݁ܗܳܕ݂ܶܐ
ܡܶܣܬ݁ܰܟ݁ܠܺܝܢܰܢ
ܠܪܽܘܚܳܐ
ܕ݁ܰܫܪܳܪܳܐ
ܘܰܠܪܽܘܚܳܐ
ܕ݁ܡܰܛܥܝܳܢܽܘܬ݂ܳܐ܂</div>
<div type="v" n="7">ܚܰܒ݁ܺܝܒ݂ܰܝ
ܢܰܚܶܒ݂ ܚܰܕ݂
ܠܚܰܕ݂ ܡܶܛܽܠ
ܕ݁ܚܽܘܒ݁ܳܐ ܡܶܢ
ܐܰܠܳܗܳܐ ܗܽܘ
ܘܟ݂ܽܠ ܡܰܢ
ܕ݁ܡܰܚܶܒ݂ ܡܶܢ
ܐܰܠܳܗܳܐ
ܝܺܠܺܝܕ݂
ܘܝܳܕ݂ܰܥ
ܠܰܐܠܳܗܳܐ܂</div>
<div type="v" n="8">ܡܶܛܽܠ
ܕ݁ܰܐܠܳܗܳܐ
ܚܽܘܒ݁ܳܐ ܗܽܘ
ܘܟ݂ܽܠ ܕ݁ܠܳܐ
ܡܰܚܶܒ݂ ܠܳܐ
ܝܳܕ݂ܰܥ
ܠܰܐܠܳܗܳܐ܂</div>
<div type="v" n="9">ܒ݁ܗܳܕ݂ܶܐ
ܐܶܬ݂ܺܝܕ݂ܰܥ
ܚܽܘܒ݁ܶܗ
ܕ݁ܰܐܠܳܗܳܐ
ܕ݁ܰܠܘܳܬ݂ܰܢ
ܕ݁ܠܰܒ݂ܪܶܗ
ܝܺܚܺܝܕ݂ܳܝܳܐ
ܫܰܕ݁ܰܪ
ܐܰܠܳܗܳܐ
ܠܥܳܠܡܳܐ
ܕ݁ܢܺܚܶܐ
ܒ݁ܺܐܝܕ݂ܶܗ܂</div>
<div type="v" n="10">ܒ݁ܗܳܢܳܐ
ܐܺܝܬ݂ܰܘܗ݈ܝ
ܚܽܘܒ݁ܳܐ ܠܳܐ
ܗ݈ܘܳܐ ܕ݁ܰܚܢܰܢ
ܐܰܚܶܒ݂ܢ
ܠܰܐܠܳܗܳܐ
ܐܶܠܳܐ ܗܽܘ
ܐܰܚܒ݂ܰܢ
ܘܫܰܕ݁ܰܪ
ܠܰܒ݂ܪܶܗ
ܚܽܘܣܳܝܳܐ ܥܰܠ
ܐܰܦ݁ܰܝ
ܚܛܳܗܰܝܢ܂</div>
<div type="v" n="11">ܚܰܒ݁ܺܝܒ݂ܰܝ
ܐܶܢ ܗܳܟ݂ܰܢܳܐ
ܐܰܚܒ݂ܰܢ
ܐܰܠܳܗܳܐ ܐܳܦ݂
ܚܢܰܢ
ܚܰܝܳܒ݂ܺܝܢܰܢ
ܚܰܕ݂ ܠܚܰܕ݂
ܠܡܰܚܳܒ݂ܽܘ܂</div>
<div type="v" n="12">ܠܰܐܠܳܗܳܐ
ܡܶܡܬ݂ܽܘܡ
ܐ݈ܢܳܫ ܠܳܐ
ܚܙܳܝܗ݈ܝ ܐܶܢ
ܕ݁ܶܝܢ ܢܰܚܶܒ݂
ܚܰܕ݂ ܠܚܰܕ݂
ܐܰܠܳܗܳܐ ܒ݁ܰܢ
ܡܩܰܘܶܐ
ܘܚܽܘܒ݁ܶܗ
ܡܶܫܬ݁ܰܡܠܶܐ
ܒ݁ܰܢ܂</div>
<div type="v" n="13">ܘܰܒ݂ܗܳܕ݂ܶܐ
ܝܳܕ݂ܥܺܝܢܰܢ
ܕ݁ܒ݂ܶܗ
ܡܩܰܘܶܝܢܰܢ
ܘܗܽܘ ܡܩܰܘܶܐ
ܒ݁ܰܢ ܕ݁ܡܶܢ
ܪܽܘܚܶܗ ܝܰܗ݈ܒ݂
ܠܰܢ܂</div>
<div type="v" n="14">ܘܰܚܢܰܢ
ܚܙܰܝܢ
ܘܡܰܣܗܕ݂ܺܝܢܰܢ
ܕ݁ܰܐܒ݂ܳܐ
ܫܰܕ݁ܰܪ
ܠܰܒ݂ܪܶܗ
ܦ݁ܳܪܽܘܩܳܐ
ܠܥܳܠܡܳܐ܂</div>
<div type="v" n="15">ܟ݁ܽܠ
ܕ݁ܡܰܘܕ݁ܶܐ
ܒ݁ܝܶܫܽܘܥ
ܕ݁ܗܽܘܝܽܘ
ܒ݁ܪܶܗ
ܕ݁ܰܐܠܳܗܳܐ
ܐܰܠܳܗܳܐ ܒ݁ܶܗ
ܡܩܰܘܶܐ ܘܗܽܘ
ܡܩܰܘܶܐ
ܒ݁ܰܐܠܳܗܳܐ܂</div>
<div type="v" n="16">ܘܰܚܢܰܢ
ܗܰܝܡܶܢܢ
ܘܺܝܕ݂ܰܥܢ
ܚܽܘܒ݁ܳܐ
ܕ݁ܺܐܝܬ݂ ܠܶܗ
ܠܰܐܠܳܗܳܐ
ܨܶܐܕ݂ܰܝܢ
ܐܰܠܳܗܳܐ ܓ݁ܶܝܪ
ܚܽܘܒ݁ܳܐ ܗܽܘ
ܘܟ݂ܽܠ
ܕ݁ܰܡܩܰܘܶܐ
ܒ݁ܚܽܘܒ݁ܳܐ
ܒ݁ܰܐܠܳܗܳܐ
ܡܩܰܘܶܐ܂</div>
<div type="v" n="17">ܘܰܒ݂ܗܳܕ݂ܶܐ
ܡܶܫܬ݁ܰܠܰܡ
ܚܽܘܒ݁ܶܗ ܥܰܡܰܢ
ܕ݁ܓ݂ܰܠܝܽܘܬ݂
ܐܰܦ݁ܶܐ
ܬ݁ܶܗܘܶܐ ܠܰܢ
ܒ݁ܝܰܘܡܳܐ
ܕ݁ܕ݂ܺܝܢܳܐ
ܡܶܛܽܠ ܕ݁ܰܐܝܟ݂
ܕ݁ܰܗܘܳܐ ܗܽܘ
ܗܳܟ݂ܰܢܳܐ ܐܳܦ݂
ܚܢܰܢ ܐܺܝܬ݂ܰܝܢ
ܒ݁ܗܳܢܳܐ
ܥܳܠܡܳܐ܂</div>
<div type="v" n="18">ܕ݁ܶܚܠܬ݂ܳܐ
ܒ݁ܚܽܘܒ݁ܳܐ
ܠܰܝܬ݁ ܐܶܠܳܐ
ܚܽܘܒ݁ܳܐ
ܡܫܰܡܠܝܳܐ
ܠܒ݂ܰܪ ܫܳܕ݂ܶܐ
ܠܳܗ
ܠܕ݂ܶܚܠܬ݂ܳܐ
ܡܶܛܽܠ
ܕ݁ܕ݂ܶܚܠܬ݂ܳܐ
ܒ݁ܩܶܢܛܳܐ
ܐܺܝܬ݂ܶܝܗ ܗܰܘ
ܕ݁ܶܝܢ
ܕ݁ܕ݂ܳܚܶܠ ܠܳܐ
ܡܫܰܡܠܰܝ
ܒ݁ܚܽܘܒ݁ܳܐ܂</div>
<div type="v" n="19">ܚܢܰܢ
ܗܳܟ݂ܺܝܠ
ܢܰܚܶܒ݂
ܠܰܐܠܳܗܳܐ
ܡܶܛܽܠ ܕ݁ܗܽܘ
ܩܰܕ݂ܡܳܝܰܬ݂
ܐܰܚܒ݂ܰܢ܂</div>
<div type="v" n="20">ܐܶܢ ܕ݁ܶܝܢ
ܐ݈ܢܳܫ ܢܺܐܡܰܪ
ܕ݁ܡܰܚܶܒ݂
ܐ݈ܢܳܐ
ܠܰܐܠܳܗܳܐ
ܘܠܰܐܚܽܘܗ݈ܝ
ܣܳܢܶܐ
ܕ݁ܰܓ݁ܳܠܳܐ ܗܽܘ
ܗܰܘ ܓ݁ܶܝܪ
ܕ݁ܠܰܐܚܽܘܗ݈ܝ
ܕ݁ܡܶܬ݂ܚܙܶܐ
ܠܳܐ ܡܰܚܶܒ݂
ܠܰܐܠܳܗܳܐ ܗܰܘ
ܕ݁ܠܳܐ
ܡܶܬ݂ܚܙܶܐ
ܐܰܝܟ݁ܰܢܳܐ
ܡܶܫܟ݁ܰܚ
ܕ݁ܢܰܚܶܒ݂܂</div>
<div type="v" n="21">ܘܗܳܢܳܐ
ܦ݁ܽܘܩܕ݁ܳܢܳܐ
ܩܰܒ݁ܶܠܢ ܡܶܢܶܗ
ܕ݁ܟ݂ܽܠ
ܕ݁ܡܰܚܶܒ݂
ܠܰܐܠܳܗܳܐ
ܢܰܚܶܒ݂ ܐܳܦ݂
ܠܰܐܚܽܘܗ݈ܝ܂</div>
</div>
<div type="ch" n="5">
<div type="title" n="title"> ܀ ܐܓܪܬܐ
ܕܝܘܚܢܢ ܗܗ </div>
<div type="v" n="1">ܟ݁ܽܠ
ܕ݁ܰܡܗܰܝܡܶܢ
ܕ݁ܝܶܫܽܘܥ
ܐܺܝܬ݂ܰܘܗ݈ܝ
ܡܫܺܝܚܳܐ ܡܶܢ
ܐܰܠܳܗܳܐ
ܝܺܠܺܝܕ݂ ܘܟ݂ܽܠ
ܕ݁ܡܰܚܶܒ݂
ܠܝܳܠܽܘܕ݂ܳܐ
ܡܰܚܶܒ݂ ܐܳܦ݂
ܠܗܰܘ
ܕ݁ܶܐܬ݂ܺܝܠܶܕ݂
ܡܶܢܶܗ܂</div>
<div type="v" n="2">ܘܰܒ݂ܗܳܕ݂ܶܐ
ܝܳܕ݂ܥܺܝܢܰܢ
ܕ݁ܡܰܚܒ݂ܺܝܢܰܢ
ܠܰܒ݂ܢܰܘܗ݈ܝ
ܕ݁ܰܐܠܳܗܳܐ ܡܳܐ
ܕ݁ܠܰܐܠܳܗܳܐ
ܡܰܚܒ݂ܺܝܢܰܢ
ܘܥܳܒ݂ܕ݁ܺܝܢܰܢ
ܦ݁ܽܘܩܕ݁ܳܢܰܘܗ݈ܝ܂</div>
<div type="v" n="3">ܗܳܢܳܐ ܗܽܘ
ܓ݁ܶܝܪ ܚܽܘܒ݁ܶܗ
ܕ݁ܰܐܠܳܗܳܐ
ܕ݁ܢܶܛܰܪ
ܦ݁ܽܘܩܕ݁ܳܢܰܘܗ݈ܝ
ܘܦ݂ܽܘܩܕ݁ܳܢܰܘܗ݈ܝ
ܠܳܐ
ܝܰܩܺܝܪܺܝܢ܂</div>
<div type="v" n="4">ܡܶܛܽܠ
ܕ݁ܟ݂ܽܠ
ܕ݁ܺܝܠܺܝܕ݂ ܡܶܢ
ܐܰܠܳܗܳܐ
ܙܳܟ݂ܶܐ ܠܶܗ
ܠܥܳܠܡܳܐ
ܘܗܳܕ݂ܶܐ ܗ݈ܝ
ܙܳܟ݂ܽܘܬ݂ܳܐ
ܕ݁ܰܙܟ݂ܳܬ݂ܶܗ
ܠܥܳܠܡܳܐ
ܗܰܝܡܳܢܽܘܬ݂ܰܢ܂</div>
<div type="v" n="5">ܡܰܢܽܘ
ܓ݁ܶܝܪ
ܕ݁ܙܳܟ݂ܶܐ ܠܶܗ
ܠܥܳܠܡܳܐ ܐܶܠܳܐ
ܗܰܘ
ܕ݁ܰܡܗܰܝܡܶܢ
ܕ݁ܝܶܫܽܘܥ
ܒ݁ܪܶܗ ܗ݈ܽܘ
ܕ݁ܰܐܠܳܗܳܐ܂</div>
<div type="v" n="6">ܗܳܢܰܘ
ܕ݁ܶܐܬ݂ܳܐ
ܒ݁ܝܰܕ݂ ܡܰܝܳܐ
ܘܰܕ݂ܡܳܐ
ܝܶܫܽܘܥ
ܡܫܺܝܚܳܐ ܠܳܐ
ܗ݈ܘܳܐ ܒ݁ܡܰܝܳܐ
ܒ݁ܰܠܚܽܘܕ݂
ܐܶܠܳܐ ܒ݁ܡܰܝܳܐ
ܘܰܕ݂ܡܳܐ܂</div>
<div type="v" n="7">ܘܪܽܘܚܳܐ
ܡܰܣܗܕ݂ܳܐ
ܕ݁ܗܺܝ ܪܽܘܚܳܐ
ܐܺܝܬ݂ܶܝܗ
ܫܪܳܪܳܐ܂</div>
<div type="v" n="8">ܘܺܐܝܬ݂ܰܝܗܽܘܢ
ܬ݁ܠܳܬ݂ܳܐ
ܣܳܗܕ݁ܺܝܢ
ܪܽܘܚܳܐ ܘܡܰܝܳܐ
ܘܰܕ݂ܡܳܐ
ܘܰܬ݂ܠܳܬ݁ܰܝܗܽܘܢ
ܒ݁ܚܰܕ݂
ܐܶܢܽܘܢ܂</div>
<div type="v" n="9">ܐܶܢ
ܣܳܗܕ݁ܽܘܬ݂ܳܐ
ܕ݁ܰܒ݂ܢܰܝܢܳܫܳܐ
ܡܩܰܒ݁ܠܺܝܢܰܢ
ܚܰܕ݂ ܟ݁ܡܳܐ
ܣܳܗܕ݁ܽܘܬ݂ܶܗ
ܕ݁ܰܐܠܳܗܳܐ
ܕ݁ܪܰܒ݁ܳܐ ܗ݈ܝ
ܘܗܳܕ݂ܶܐ ܗ݈ܺܝ
ܣܳܗܕ݁ܽܘܬ݂ܶܗ
ܕ݁ܰܐܠܳܗܳܐ
ܕ݁ܰܐܣܗܶܕ݂ ܥܰܠ
ܒ݁ܪܶܗ܂</div>
<div type="v" n="10">ܟ݁ܽܠܡܰܢ
ܕ݁ܰܡܗܰܝܡܶܢ
ܒ݁ܰܒ݂ܪܶܗ
ܕ݁ܰܐܠܳܗܳܐ
ܐܺܝܬ݂ ܠܶܗ
ܗܳܕ݂ܶܐ
ܣܳܗܕ݁ܽܘܬ݂ܳܐ
ܒ݁ܢܰܦ݂ܫܶܗ
ܟ݁ܽܠ ܕ݁ܠܳܐ
ܡܗܰܝܡܶܢ
ܠܰܐܠܳܗܳܐ
ܕ݁ܰܓ݁ܳܠܳܐ
ܥܰܒ݂ܕ݁ܶܗ
ܒ݁ܰܕ݂ܠܳܐ
ܗܰܝܡܶܢ
ܠܣܳܗܕ݁ܽܘܬ݂ܳܐ
ܕ݁ܰܐܣܗܶܕ݂
ܐܰܠܳܗܳܐ ܥܰܠ
ܒ݁ܪܶܗ܂</div>
<div type="v" n="11">ܘܗܳܕ݂ܶܐ
ܗ݈ܝ
ܣܳܗܕ݁ܽܘܬ݂ܳܐ
ܕ݁ܚܰܝܶܐ
ܕ݁ܰܠܥܳܠܰܡ
ܝܰܗ݈ܒ݂ ܠܰܢ
ܐܰܠܳܗܳܐ
ܘܗܶܢܽܘܢ ܚܰܝܶܐ
ܒ݁ܰܒ݂ܪܶܗ
ܐܺܝܬ݂ܰܝܗܽܘܢ܂</div>
<div type="v" n="12">ܟ݁ܽܠ
ܕ݁ܰܐܚܺܝܕ݂
ܠܰܒ݂ܪܳܐ
ܐܰܚܺܝܕ݂ ܐܳܦ݂
ܠܚܰܝܶܐ ܘܟ݂ܽܠ
ܕ݁ܠܳܐ ܐܰܚܺܝܕ݂
ܠܰܒ݂ܪܶܗ
ܕ݁ܰܐܠܳܗܳܐ
ܠܰܝܬ݁ ܠܶܗ
ܚܰܝܶܐ܂</div>
<div type="v" n="13">ܗܳܠܶܝܢ
ܟ݁ܶܬ݂ܒ݁ܶܬ݂
ܠܟ݂ܽܘܢ
ܕ݁ܬ݂ܶܕ݁ܥܽܘܢ
ܕ݁ܚܰܝܶܐ
ܕ݁ܰܠܥܳܠܰܡ
ܐܺܝܬ݂ ܠܟ݂ܽܘܢ
ܠܰܐܝܠܶܝܢ
ܕ݁ܗܰܝܡܶܢܬ݁ܽܘܢ
ܒ݁ܰܫܡܶܗ
ܕ݁ܰܒ݂ܪܶܗ
ܕ݁ܰܐܠܳܗܳܐ܂</div>
<div type="v" n="14">ܘܗܳܕ݂ܶܐ
ܦ݁ܰܪܶܗ݈ܣܺܝܰܐ
ܐܺܝܬ݂ ܠܰܢ
ܠܘܳܬ݂ܶܗ
ܕ݁ܟ݂ܽܠ
ܕ݁ܫܳܐܠܺܝܢܰܢ
ܠܶܗ ܐܰܝܟ݂
ܨܶܒ݂ܝܳܢܶܗ
ܫܳܡܰܥ ܠܰܢ܂</div>
<div type="v" n="15">ܘܶܐܢ
ܡܦ݁ܳܣܺܝܢܰܢ
ܕ݁ܫܳܡܰܥ ܠܰܢ
ܥܰܠ ܡܶܕ݁ܶܡ
ܕ݁ܫܳܐܠܺܝܢܰܢ
ܡܶܢܶܗ
ܬ݁ܟ݂ܺܝܠܺܝܢܰܢ
ܕ݁ܩܰܒ݁ܶܠܢ ܡܶܢ
ܟ݁ܰܕ݁ܽܘ
ܫܶܐܠܳܬ݂ܰܢ
ܕ݁ܫܶܐܠܢ
ܡܶܢܶܗ܂</div>
<div type="v" n="16">ܐܶܢ ܐ݈ܢܳܫ
ܢܶܚܙܶܐ
ܠܰܐܚܽܘܗ݈ܝ
ܕ݁ܚܳܛܶܐ
ܚܛܳܗܳܐ ܕ݁ܠܳܐ
ܡܚܰܝܰܒ݂
ܠܡܰܘܬ݁ܳܐ
ܢܶܫܰܐܠ
ܘܡܶܬ݂ܝܰܗܒ݁ܺܝܢ
ܠܶܗ ܚܰܝܶܐ
ܠܰܐܝܠܶܝܢ
ܕ݁ܠܳܐ ܗ݈ܘܳܐ
ܐܰܝܟ݂
ܕ݁ܰܠܡܰܘܬ݁ܳܐ
ܚܳܛܶܝܢ ܐܺܝܬ݂
ܓ݁ܶܝܪ ܚܛܳܗܳܐ
ܕ݁ܡܰܘܬ݁ܳܐ ܠܳܐ
ܗ݈ܘܳܐ ܥܰܠ
ܗܳܢܳܐ ܐܳܡܰܪ
ܐ݈ܢܳܐ
ܕ݁ܢܶܒ݂ܥܶܐ
ܐ݈ܢܳܫ܂</div>
<div type="v" n="17">ܟ݁ܽܠ
ܥܰܘܠܳܐ ܓ݁ܶܝܪ
ܚܛܺܝܬ݂ܳܐ ܗܽܘ
ܘܺܐܝܬ݂ ܚܛܳܗܳܐ
ܕ݁ܠܳܐ ܗ݈ܘܳܐ
ܕ݁ܡܰܘܬ݁ܳܐ
ܗܽܘ܂</div>
<div type="v" n="18">ܘܝܳܕ݂ܥܺܝܢܰܢ
ܕ݁ܟ݂ܽܠ
ܕ݁ܺܝܠܺܝܕ݂ ܡܶܢ
ܐܰܠܳܗܳܐ ܠܳܐ
ܚܳܛܶܐ ܗܰܘ
ܓ݁ܶܝܪ
ܕ݁ܺܝܠܺܝܕ݂ ܡܶܢ
ܐܰܠܳܗܳܐ ܢܳܛܰܪ
ܢܰܦ݂ܫܶܗ
ܘܒ݂ܺܝܫܳܐ ܠܳܐ
ܡܶܬ݂ܩܰܪܰܒ݂
ܠܶܗ܂</div>
<div type="v" n="19">ܝܳܕ݂ܥܺܝܢܰܢ
ܕ݁ܡܶܢ ܐܰܠܳܗܳܐ
ܚܢܰܢ ܘܥܳܠܡܳܐ
ܟ݁ܽܠܶܗ
ܒ݁ܒ݂ܺܝܫܳܐ ܗܽܘ
ܣܺܝܡ܂</div>
<div type="v" n="20">ܘܝܳܕ݂ܥܺܝܢܰܢ
ܕ݁ܰܒ݂ܪܶܗ
ܕ݁ܰܐܠܳܗܳܐ
ܐܶܬ݂ܳܐ
ܘܝܰܗ݈ܒ݂ ܠܰܢ
ܡܰܕ݁ܥܳܐ
ܕ݁ܢܶܕ݁ܰܥ
ܠܫܰܪܺܝܪܳܐ
ܘܢܶܗܘܶܐ ܒ݁ܶܗ
ܒ݁ܫܰܪܺܝܪܳܐ
ܒ݁ܰܒ݂ܪܶܗ
ܝܶܫܽܘܥ
ܡܫܺܝܚܳܐ ܗܳܢܳܐ
ܗܽܘ ܐܰܠܳܗܳܐ
ܫܰܪܺܝܪܳܐ
ܘܚܰܝܶܐ
ܕ݁ܰܠܥܳܠܰܡ܂</div>
<div type="v" n="21">ܒ݁ܢܰܝ
ܛܰܪܘ
ܢܰܦ݂ܫܟ݂ܽܘܢ
ܡܶܢ ܕ݁ܶܚܠܰܬ݂
ܦ݁ܬ݂ܰܟ݂ܪܶܐ܂</div>
</div>
</div>
<div type="bk" n="2Jn">

<div type="title" n="title"> ܀ ܐܓܪܬܐ
ܕܬܪ̈ܬܢܢ
ܕܝܘܚܢܢ ܫܠܝܚܐ
ܐܐ </div>
<div type="v" n="1">ܩܰܫܺܝܫܳܐ
ܠܰܓ݂ܒ݂ܺܝܬ݂ܳܐ
ܩܽܘܪܺܝܰܐ
ܘܠܰܒ݂ܢܶܝܗ
ܐܰܝܠܶܝܢ
ܕ݁ܶܐܢܳܐ
ܡܰܚܶܒ݂ ܐ݈ܢܳܐ
ܒ݁ܰܫܪܳܪܳܐ ܠܳܐ
ܗ݈ܘܳܐ ܕ݁ܶܝܢ
ܐܶܢܳܐ
ܒ݁ܰܠܚܽܘܕ݂ܰܝ
ܐܶܠܳܐ
ܟ݁ܽܠܗܽܘܢ
ܐܰܝܠܶܝܢ
ܕ݁ܝܰܕ݂ܥܽܘܗ݈ܝ
ܠܰܫܪܳܪܳܐ܂</div>
<div type="v" n="2">ܡܶܛܽܠ
ܫܪܳܪܳܐ ܐܰܝܢܳܐ
ܕ݁ܰܡܩܰܘܶܐ
ܒ݁ܰܢ ܘܥܰܡܰܢ
ܐܺܝܬ݂ܰܘܗ݈ܝ
ܠܥܳܠܰܡ܂</div>
<div type="v" n="3">ܬ݁ܶܗܘܶܐ
ܥܰܡܰܢ
ܛܰܝܒ݁ܽܘܬ݂ܳܐ
ܘܪܰܚܡܶܐ
ܘܰܫܠܳܡܳܐ ܡܶܢ
ܐܰܠܳܗܳܐ
ܐܰܒ݂ܳܐ ܘܡܶܢ
ܡܳܪܰܢ ܝܶܫܽܘܥ
ܡܫܺܝܚܳܐ ܒ݁ܪܶܗ
ܕ݁ܰܐܒ݂ܳܐ
ܒ݁ܰܫܪܳܪܳܐ
ܘܰܒ݂ܚܽܘܒ݁ܳܐ܂</div>
<div type="v" n="4">ܚܕ݂ܺܝܬ݂
ܣܰܓ݁ܺܝ
ܕ݁ܶܐܫܟ݁ܚܶܬ݂
ܡܶܢ ܒ݁ܢܰܝܟ݁ܝ
ܕ݁ܰܡܗܰܠܟ݂ܺܝܢ
ܒ݁ܰܫܪܳܪܳܐ
ܐܰܝܟ݁ܰܢܳܐ
ܕ݁ܦ݂ܽܘܩܕ݁ܳܢܳܐ
ܢܣܰܒ݂ܢܰܢ ܡܶܢ
ܐܰܒ݂ܳܐ܂</div>
<div type="v" n="5">ܘܗܳܫܳܐ
ܡܦ݁ܺܝܣ ܐ݈ܢܳܐ
ܠܶܟ݂ܝ
ܩܽܘܪܺܝܰܐ ܠܳܐ
ܗ݈ܘܳܐ ܐܰܝܟ݂
ܦ݁ܽܘܩܕ݁ܳܢܳܐ
ܚܰܕ݂݈ܬ݂ܳܐ
ܟ݁ܳܬ݂ܶܒ݂
ܐ݈ܢܳܐ ܠܶܟ݂ܝ
ܐܶܠܳܐ ܗܰܘ
ܕ݁ܺܐܝܬ݂ ܗ݈ܘܳܐ
ܠܰܢ ܡܶܢ
ܫܽܘܪܳܝܳܐ
ܕ݁ܢܰܚܶܒ݂ ܚܰܕ݂
ܠܚܰܕ݂܂</div>
<div type="v" n="6">ܘܗܳܢܳܐ
ܐܺܝܬ݂ܰܘܗ݈ܝ
ܚܽܘܒ݁ܳܐ
ܕ݁ܰܢܗܰܠܶܟ݂
ܐܰܝܟ݂
ܦ݁ܽܘܩܕ݁ܳܢܰܘܗ݈ܝ
ܗܳܢܳܐ
ܦ݁ܽܘܩܕ݁ܳܢܳܐ
ܐܺܝܬ݂ܰܘܗ݈ܝ
ܐܰܝܟ݂ ܡܳܐ
ܕ݁ܰܫܡܰܥܬ݁ܽܘܢ
ܡܶܢ ܫܽܘܪܳܝܳܐ
ܕ݁ܒ݂ܶܗ
ܗܘܰܝܬ݁ܽܘܢ
ܡܗܰܠܟ݂ܺܝܢ܂</div>
<div type="v" n="7">ܡܶܛܽܠ
ܕ݁ܣܰܓ݁ܺܝܶܐܐ
ܡܰܛܥܝܳܢܶܐ
ܢܦ݂ܰܩܘ ܒ݁ܶܗ
ܒ݁ܥܳܠܡܳܐ
ܐܰܝܠܶܝܢ ܕ݁ܠܳܐ
ܡܰܘܕ݁ܶܝܢ
ܕ݁ܝܶܫܽܘܥ
ܡܫܺܝܚܳܐ
ܐܶܬ݂ܳܐ
ܒ݁ܰܒ݂ܣܰܪ
ܗܳܢܳܐ
ܐܺܝܬ݂ܰܘܗ݈ܝ
ܡܰܛܥܝܳܢܳܐ
ܘܰܐܢܛܺܝܟ݂ܪܺܝܣܛܳܘܣ܂</div>
<div type="v" n="8">ܐܶܙܕ݁ܰܗ݈ܪܘ
ܒ݁ܢܰܦ݂ܫܟ݂ܽܘܢ
ܕ݁ܠܳܐ
ܬ݁ܰܘܒ݁ܕ݂ܽܘܢ
ܡܶܕ݁ܶܡ
ܕ݁ܰܦ݂ܠܰܚܬ݁ܽܘܢ
ܐܶܠܳܐ ܐܰܓ݂ܪܳܐ
ܡܫܰܠܡܳܢܳܐ
ܬ݁ܶܬ݂ܦ݁ܰܪܥܽܘܢ܂</div>
<div type="v" n="9">ܟ݁ܽܠ
ܐܰܝܢܳܐ
ܕ݁ܥܳܒ݂ܰܪ ܘܠܳܐ
ܡܩܰܘܶܐ
ܒ݁ܝܽܘܠܦ݁ܳܢܶܗ
ܕ݁ܰܡܫܺܝܚܳܐ
ܐܰܠܳܗܳܐ ܠܰܝܬ݁
ܒ݁ܶܗ ܗܰܘ
ܕ݁ܰܡܩܰܘܶܐ
ܒ݁ܝܽܘܠܦ݁ܳܢܶܗ
ܗܳܢܳܐ
ܘܠܰܐܒ݂ܳܐ
ܘܠܰܒ݂ܪܳܐ
ܐܺܝܬ݂ ܠܶܗ܂</div>
<div type="v" n="10">ܐܶܢ ܐ݈ܢܳܫ
ܐܳܬ݂ܶܐ
ܠܘܳܬ݂ܟ݂ܽܘܢ
ܘܗܳܢܳܐ
ܝܽܘܠܦ݁ܳܢܳܐ
ܠܳܐ ܡܰܝܬ݁ܶܐ
ܠܳܐ
ܬ݁ܩܰܒ݁ܠܽܘܢܳܝܗ݈ܝ
ܒ݁ܒ݂ܰܝܬ݁ܳܐ
ܘܰܚܕ݂ܺܝ ܠܳܟ݂
ܠܳܐ ܬ݁ܺܐܡܪܽܘܢ
ܠܶܗ܂</div>
<div type="v" n="11">ܗܰܘ ܓ݁ܶܝܪ
ܕ݁ܳܐܡܰܪ ܠܶܗ
ܚܕ݂ܺܝ ܠܳܟ݂
ܡܫܰܘܬ݁ܰܦ݂
ܗ݈ܽܘ
ܠܰܥܒ݂ܳܕ݂ܰܘܗ݈ܝ
ܒ݁ܺܝܫܶܐ܂</div>
<div type="v" n="12">ܟ݁ܰܕ݂
ܣܰܓ݁ܺܝܳܐܬ݂ܳܐ
ܐܺܝܬ݂ ܗ݈ܘܳܐ
ܠܺܝ
ܠܡܶܟ݂ܬ݁ܰܒ݂
ܠܟ݂ܽܘܢ ܠܳܐ
ܒ݁ܥܺܝܬ݂
ܕ݁ܰܒ݂ܝܰܕ݂
ܟ݁ܰܪܛܺܝܣܳܐ
ܘܰܕ݂ܝܽܘܬ݂ܳܐ
ܐܶܠܳܐ ܡܣܰܒ݁ܰܪ
ܐ݈ܢܳܐ
ܕ݁ܺܐܬ݂ܶܐ
ܠܘܳܬ݂ܟ݂ܽܘܢ
ܘܦ݂ܽܘܡܳܐ
ܠܘܳܬ݂ ܦ݁ܽܘܡܳܐ
ܢܡܰܠܶܠ
ܕ݁ܚܰܕ݂ܽܘܬ݂ܳܐ
ܕ݁ܺܝܠܰܢ
ܬ݁ܶܗܘܶܐ
ܡܫܰܡܠܝܳܐ܂</div>
<div type="v" n="13">ܫܳܐܠܺܝܢ
ܫܠܳܡܶܟ݂ܝ
ܒ݁ܢܰܝܳܐ
ܕ݁ܚܳܬ݂ܶܟ݂ܝ
ܓ݁ܒ݂ܺܝܬ݂ܳܐ
ܐܰܡܺܝܢ܂</div>

</div>
<div type="bk" n="3Jn">

<div type="title" n="title"> ܀ ܐܓܪܬܐ
ܕܬܠܬ ܕܝܘܚܢܢ
ܫܠܝܚܐ ܐܐ </div>
<div type="v" n="1">ܩܰܫܺܝܫܳܐ
ܠܓ݂ܰܐܺܝܳܘܣ
ܚܰܒ݁ܺܝܒ݂ ܠܗܰܘ
ܕ݁ܶܐܢܳܐ
ܡܰܚܶܒ݂ ܐ݈ܢܳܐ
ܒ݁ܰܫܪܳܪܳܐ܂</div>
<div type="v" n="2">ܚܰܒ݁ܺܝܒ݂ܰܢ
ܒ݁ܟ݂ܽܠܡܶܕ݁ܶܡ
ܡܨܰܠܶܐ ܐ݈ܢܳܐ
ܥܠܰܝܟ݁
ܕ݁ܬ݂ܶܨܠܰܚ
ܘܬ݂ܶܗܘܶܐ
ܚܠܺܝܡ ܐܰܝܟ݂
ܡܳܐ ܕ݁ܡܰܨܠܚܳܐ
ܢܰܦ݂ܫܳܟ݂܂</div>
<div type="v" n="3">ܚܕ݂ܺܝܬ݂
ܓ݁ܶܝܪ ܣܰܓ݁ܺܝ
ܕ݁ܳܐܬ݂ܶܝܢ
ܐܰܚܶܐ
ܘܣܳܗܕ݁ܺܝܢ ܥܰܠ
ܫܪܳܪܳܟ݂ ܐܰܝܟ݂
ܡܳܐ ܕ݁ܰܐܢ݈ܬ݁
ܒ݁ܰܫܪܳܪܳܐ
ܡܗܰܠܶܟ݂
ܐܰܢ݈ܬ݁܂</div>
<div type="v" n="4">ܕ݁ܪܰܒ݁ܳܐ
ܡܶܢ ܗܳܕ݂ܶܐ
ܚܰܕ݂ܽܘܬ݂ܳܐ
ܠܰܝܬ݁ ܠܺܝ
ܕ݁ܶܐܫܡܰܥ
ܕ݁ܰܒ݂ܢܰܝܳܐ
ܕ݁ܺܝܠܝ
ܒ݁ܰܫܪܳܪܳܐ
ܡܗܰܠܟ݂ܺܝܢ܂</div>
<div type="v" n="5">ܚܰܒ݁ܺܝܒ݂ܰܢ
ܒ݁ܗܰܝܡܳܢܽܘܬ݂ܳܐ
ܥܳܒ݂ܶܕ݂
ܐܰܢ݈ܬ݁ ܗܰܘ
ܡܳܐ ܕ݁ܣܳܥܰܪ
ܐܰܢ݈ܬ݁ ܠܘܳܬ݂
ܐܰܚܶܐ
ܘܝܰܬ݁ܺܝܪܳܐܝܺܬ݂
ܕ݁ܺܐܝܬ݂ܰܝܗܽܘܢ
ܐܰܟ݂ܣܢܳܝܶܐ܂</div>
<div type="v" n="6">ܐܰܝܠܶܝܢ
ܕ݁ܰܐܣܗܶܕ݂ܘ
ܥܰܠ ܚܽܘܒ݂ܳܟ݂
ܩܕ݂ܳܡ ܟ݁ܽܠܳܗ
ܥܺܕ݈݁ܬ݁ܳܐ
ܠܗܳܢܽܘܢ
ܫܰܦ݁ܺܝܪ
ܥܳܒ݂ܶܕ݂
ܐܰܢ݈ܬ݁
ܕ݁ܰܡܙܰܘܶܕ݂
ܐܰܢ݈ܬ݁ ܠܗܽܘܢ
ܐܰܝܟ݂ ܡܳܐ
ܕ݁ܰܦ݂ܶܐܐ
ܠܰܐܠܳܗܳܐ܂</div>
<div type="v" n="7">ܚܠܳܦ݂
ܓ݁ܶܝܪ ܫܡܶܗ
ܢܦ݂ܰܩܘ ܟ݁ܰܕ݂
ܡܶܕ݁ܶܡ ܠܳܐ
ܢܣܰܒ݂ܘ ܡܶܢ
ܥܰܡ݈ܡܶܐ܂</div>
<div type="v" n="8">ܚܢܰܢ
ܗܳܟ݂ܺܝܠ
ܚܰܝܳܒ݂ܺܝܢܰܢ
ܠܰܡܩܰܒ݁ܳܠܽܘ
ܠܕ݂ܰܐܝܟ݂
ܗܳܠܶܝܢ
ܕ݁ܰܡܥܰܕ݁ܪܳܢܶܐ
ܢܶܗܘܶܐ
ܠܰܫܪܳܪܳܐ܂</div>
<div type="v" n="9">ܒ݁ܳܥܶܐ
ܗ݈ܘܺܝܬ݂
ܐܶܟ݂ܬ݁ܽܘܒ݂
ܠܥܺܕ݈݁ܬ݁ܳܐ
ܐܶܠܳܐ ܗܰܘ
ܕ݁ܪܳܚܶܡ
ܕ݁ܢܶܗܘܶܐ
ܩܰܕ݂ܡܳܝܳܐ
ܕ݁ܺܝܠܗܽܘܢ
ܕ݁ܺܝܳܘܛܪܶܦ݂ܺܝܣ
ܠܳܐ ܡܩܰܒ݁ܶܠ
ܠܰܢ܂</div>
<div type="v" n="10">ܡܶܛܽܠ
ܗܳܢܳܐ ܐܶܢ ܗܽܘ
ܕ݁ܺܐܬ݂ܶܐ
ܐܶܥ݈ܗܰܕ݂
ܥܒ݂ܳܕ݂ܰܘܗ݈ܝ
ܗܳܢܽܘܢ
ܕ݁ܰܥܒ݂ܰܕ݂
ܕ݁ܰܒ݂ܡܶܠܶܐ
ܒ݁ܺܝܫܳܬ݂ܳܐ
ܣܳܬ݂ܰܪ ܠܰܢ
ܘܟ݂ܰܕ݂ ܠܳܐ
ܣܦ݂ܰܩ ܠܶܗ
ܗܳܠܶܝܢ ܠܳܐ
ܗܽܘ ܡܩܰܒ݁ܶܠ
ܠܰܐܚܶܐ
ܘܠܰܐܝܠܶܝܢ
ܕ݁ܰܡܩܰܒ݁ܠܺܝܢ
ܟ݁ܳܠܶܐ
ܘܡܰܦ݁ܶܩ ܡܶܢ
ܥܺܕ݈݁ܬ݁ܳܐ܂</div>
<div type="v" n="11">ܚܰܒ݁ܺܝܒ݂ܰܢ
ܠܳܐ
ܬ݁ܶܬ݁ܕ݁ܰܡܶܐ
ܒ݁ܒ݂ܺܝܫܬ݁ܳܐ
ܐܶܠܳܐ
ܒ݁ܛܳܒ݂ܬ݂ܳܐ
ܗܰܘ ܕ݁ܥܳܒ݂ܶܕ݂
ܛܳܒ݂ܬ݂ܳܐ ܡܶܢ
ܐܰܠܳܗܳܐ
ܐܺܝܬ݂ܰܘܗ݈ܝ
ܗܰܘ ܕ݁ܥܳܒ݂ܶܕ݂
ܒ݁ܺܝܫܬ݁ܳܐ ܠܳܐ
ܚܙܳܝܗ݈ܝ
ܠܰܐܠܳܗܳܐ܂</div>
<div type="v" n="12">ܥܰܠ
ܕ݁ܺܡܺܝܛܪܺܝܳܘܣ
ܐܺܝܬ݂ ܗ݈ܽܘ
ܣܳܗܕ݁ܽܘܬ݂ܳܐ
ܡܶܢ ܟ݁ܽܠܢܳܫ
ܘܡܶܢܳܗ
ܕ݁ܥܺܕ݈݁ܬ݁ܳܐ
ܘܡܶܢܶܗ
ܕ݁ܰܫܪܳܪܳܐ
ܐܳܦ݂ ܚܢܰܢ
ܕ݁ܶܝܢ
ܣܳܗܕ݁ܺܝܢܰܢ
ܘܝܳܕ݂ܰܥ
ܐܰܢ݈ܬ݁
ܕ݁ܣܳܗܕ݁ܽܘܬ݂ܳܐ
ܕ݁ܺܝܠܰܢ
ܫܰܪܺܝܪܳܐ
ܗ݈ܝ܂</div>
<div type="v" n="13">ܣܰܓ݁ܺܝܳܐܬ݂ܳܐ
ܐܺܝܬ݂ ܗ݈ܘܳܐ
ܠܺܝ
ܠܡܶܟ݂ܬ݁ܰܒ݂
ܠܳܟ݂ ܐܶܠܳܐ
ܠܳܐ ܒ݁ܳܥܶܐ
ܐ݈ܢܳܐ
ܕ݁ܰܒ݂ܝܰܕ݂
ܕ݁ܝܽܘܬ݂ܳܐ
ܘܩܰܢܝܳܐ
ܐܶܟ݂ܬ݁ܽܘܒ݂
ܠܳܟ݂܂</div>
<div type="v" n="14">ܡܣܰܒ݁ܰܪ
ܐ݈ܢܳܐ ܕ݁ܶܝܢ
ܕ݁ܒ݂ܰܥܓ݂ܰܠ
ܐܶܚܙܶܝܟ݂
ܘܦ݂ܽܘܡܳܐ
ܠܘܳܬ݂ ܦ݁ܽܘܡܳܐ
ܢܡܰܠܶܠ܂</div>
<div type="v" n="15">ܫܠܳܡܳܐ
ܢܶܗܘܶܐ ܥܰܡܳܟ݂
ܫܳܐܠܺܝܢ
ܫܠܳܡܳܟ݂
ܪܳܚܡܶܐ ܫܰܐܠ
ܫܠܳܡܳܐ
ܕ݁ܪܳܚܡܶܐ
ܕ݁ܟ݂ܽܠܢܳܫ
ܒ݁ܰܫܡܶܗ܂</div>

</div>
<div type="bk" n="Jud">

<div type="title" n="title"> ܀ ܐܓܪܬܐ
ܕܝܗܘܕܐ ܐܐ </div>
<div type="v" n="1">ܝܺܗܽܘܕ݂ܳܐ
ܥܰܒ݂ܕ݁ܳܐ
ܕ݁ܝܶܫܽܘܥ
ܡܫܺܝܚܳܐ ܐܰܚܳܐ
ܕ݁ܶܝܢ
ܕ݁ܝܰܥܩܽܘܒ݂
ܠܥܰܡ݈ܡܶܐ
ܩܪܰܝܳܐ
ܕ݁ܒ݂ܰܐܠܳܗܳܐ
ܐܰܒ݂ܳܐ
ܪܚܺܝܡܺܝܢ
ܘܰܒ݂ܝܶܫܽܘܥ
ܡܫܺܝܚܳܐ
ܢܛܺܝܪܺܝܢ܂</div>
<div type="v" n="2">ܪܰܚܡܶܐ
ܘܰܫܠܳܡܳܐ
ܘܚܽܘܒ݁ܳܐ
ܢܶܣܓ݁ܶܐ
ܠܟ݂ܽܘܢ܂</div>
<div type="v" n="3">ܚܰܒ݁ܺܝܒ݂ܰܝ
ܟ݁ܰܕ݂ ܟ݁ܽܠܳܗ
ܝܰܨܺܝܦ݂ܽܘܬ݂ܳܐ
ܥܳܒ݂ܶܕ݂ ܐ݈ܢܳܐ
ܠܡܶܟ݂ܬ݁ܰܒ݂
ܠܟ݂ܽܘܢ ܥܰܠ
ܚܰܝܶܐ ܕ݁ܺܝܠܰܢ
ܕ݁ܓ݂ܰܘܳܐ
ܐܰܢܰܢܩܺܐ
ܐܺܝܬ݂ ܠܺܝ
ܠܡܶܟ݂ܬ݁ܰܒ݂
ܠܟ݂ܽܘܢ ܟ݁ܰܕ݂
ܡܦ݁ܺܝܣ ܐ݈ܢܳܐ
ܕ݁ܰܐܓ݂ܽܘܢܳܐ
ܬ݁ܶܥܒ݁ܕ݂ܽܘܢ
ܚܠܳܦ݂
ܗܰܝܡܳܢܽܘܬ݂ܳܐ
ܐܰܝܕ݂ܳܐ
ܕ݁ܰܚܕ݂ܳܐ
ܙܒ݂ܰܢ
ܐܶܫܬ݁ܰܠܡܰܬ݂
ܠܩܰܕ݁ܺܝܫܶܐ܂</div>
<div type="v" n="4">ܩܢܰܘ ܓ݁ܶܝܪ
ܐ݈ܢܳܫܺܝܢ
ܡܰܥܠܳܢܽܘܬ݂ܳܐ
ܐܰܝܠܶܝܢ ܕ݁ܡܶܢ
ܫܽܘܪܳܝܳܐ
ܩܰܕ݁ܶܡܘ
ܐܶܬ݂ܟ݁ܬ݂ܶܒ݂ܘ
ܒ݁ܚܽܘܝܳܒ݂ܳܐ
ܗܳܢܳܐ ܐ݈ܢܳܫܳܐ
ܪܰܫܺܝܥܶܐ
ܕ݁ܰܠܛܰܝܒ݁ܽܘܬ݂ܶܗ
ܕ݁ܰܐܠܳܗܰܢ
ܡܰܗܦ݁ܟ݂ܺܝܢ
ܠܛܰܢܦ݁ܽܘܬ݂ܳܐ
ܘܰܒ݂ܗܰܘ
ܕ݁ܺܐܝܬ݂ܰܘܗ݈ܝ
ܒ݁ܰܠܚܽܘܕ݂ܰܘܗ݈ܝ
ܡܳܪܳܐ ܐܰܠܳܗܳܐ
ܘܡܳܪܰܢ ܝܶܫܽܘܥ
ܡܫܺܝܚܳܐ
ܟ݁ܳܦ݂ܪܺܝܢ܂</div>
<div type="v" n="5">ܠܡܰܥ݈ܗܳܕ݂ܽܘܬ݂ܟ݂ܽܘܢ
ܕ݁ܶܝܢ ܨܳܒ݂ܶܐ
ܐ݈ܢܳܐ ܟ݁ܰܕ݂
ܝܳܕ݂ܥܺܝܢ
ܐܢ݈ܬ݁ܽܘܢ
ܟ݁ܽܠܗܶܝܢ
ܕ݁ܰܐܠܳܗܳܐ
ܟ݁ܰܕ݂ ܚܕ݂ܳܐ
ܙܒ݂ܰܢ ܠܥܰܡܳܐ
ܡܶܢ ܡܶܨܪܶܝܢ
ܦ݁ܪܰܩ ܗܳܝ
ܕ݁ܬ݂ܰܪܬ݁ܶܝܢ
ܠܰܐܝܠܶܝܢ
ܕ݁ܠܳܐ ܗܰܝܡܶܢܘ
ܐܰܘܒ݁ܶܕ݂܂</div>
<div type="v" n="6">ܘܰܠܡܰܠܰܐܟ݂ܶܐ
ܐܰܝܠܶܝܢ ܕ݁ܠܳܐ
ܢܛܰܪܘ
ܪܺܝܫܳܢܽܘܬ݂ܗܽܘܢ
ܐܶܠܳܐ ܫܒ݂ܰܩܘ
ܥܽܘܡܪܳܐ
ܕ݁ܺܝܠܗܽܘܢ
ܠܕ݂ܺܝܢܳܐ
ܕ݁ܝܰܘܡܳܐ
ܪܰܒ݁ܳܐ
ܒ݁ܰܐܣܽܘܪܶܐ
ܠܳܐ ܝܺܕ݂ܺܝܥܶܐ
ܬ݁ܚܶܝܬ݂
ܥܰܡܛܳܢܳܐ
ܢܳܛܰܪ܂</div>
<div type="v" n="7">ܐܰܝܟ݁ܰܢܳܐ
ܕ݁ܰܣܕ݂ܽܘܡ
ܘܥܳܡܽܘܪܳܐ
ܘܰܡܕ݂ܺܝܢܳܬ݂ܳܐ
ܕ݁ܰܚܕ݂ܳܪܰܝܗܶܝܢ
ܕ݁ܒ݂ܳܗ
ܒ݁ܰܕ݂ܡܽܘܬ݂ܳܐ
ܕ݁ܗܳܠܶܝܢ
ܙܰܢܺܝ ܘܶܐܙܰܠ
ܒ݁ܳܬ݂ܰܪ
ܒ݁ܶܣܪܳܐ
ܐ݈ܚܪܺܢܳܐ
ܣܺܝܡܳܢ
ܬ݁ܚܶܝܬ݂
ܬ݁ܰܚܘܺܝܬ݂ܳܐ
ܕ݁ܢܽܘܪܳܐ
ܕ݁ܰܠܥܳܠܰܡ
ܟ݁ܰܕ݂
ܡܚܰܝܒ݂ܳܢ
ܠܕ݂ܺܝܢܳܐ܂</div>
<div type="v" n="8">ܒ݁ܳܗ
ܒ݁ܰܕ݂ܡܽܘܬ݂ܳܐ
ܐܳܦ݂ ܗܳܠܶܝܢ
ܕ݁ܰܒ݂ܚܶܠܡܶܐ
ܡܶܫܬ݁ܪܰܓ݂ܪܓ݂ܺܝܢ
ܠܒ݂ܶܣܪܳܐ ܡܰܢ
ܡܛܰܢܦ݂ܺܝܢ
ܠܡܳܪܽܘܬ݂ܳܐ
ܕ݁ܶܝܢ ܛܳܠܡܺܝܢ
ܘܰܠܬ݂ܶܫܒ݁ܽܘܚܬ݁ܳܐ
ܡܓ݂ܰܕ݁ܦ݂ܺܝܢ܂</div>
<div type="v" n="9">ܡܺܝܟ݂ܳܐܝܶܠ
ܕ݁ܶܝܢ ܪܺܝܫ
ܡܰܠܰܐܟ݂ܶܐ ܗܰܘ
ܕ݁ܥܰܡ
ܐܳܟ݂ܶܠܩܰܪܨܳܐ
ܟ݁ܰܕ݂ ܕ݁ܳܐܶܢ
ܡܡܰܠܶܠ ܗ݈ܘܳܐ
ܡܶܛܽܠ
ܦ݁ܰܓ݂ܪܶܗ
ܕ݁ܡܽܘܫܶܐ ܠܳܐ
ܐܰܡܪܰܚ
ܕ݁ܢܰܝܬ݁ܶܐ
ܥܠܰܘܗ݈ܝ
ܕ݁ܺܝܢܳܐ
ܕ݁ܓ݂ܽܘܕ݁ܳܦ݂ܳܐ
ܐܶܠܳܐ ܐܶܡܰܪ
ܕ݁ܢܶܓ݂ܥܽܘܪ
ܒ݁ܳܟ݂
ܡܳܪܝܳܐ܂</div>
<div type="v" n="10">ܗܳܠܶܝܢ
ܕ݁ܶܝܢ
ܒ݁ܰܐܝܠܶܝܢ
ܕ݁ܠܳܐ
ܝܳܕ݂ܥܺܝܢ
ܡܓ݂ܰܕ݁ܦ݂ܺܝܢ
ܒ݁ܰܐܝܠܶܝܢ
ܕ݁ܶܝܢ
ܕ݁ܰܟ݂ܝܳܢܳܐܝܺܬ݂
ܐܰܝܟ݂
ܚܰܝܘܳܬ݂ܳܐ
ܚܰܪܫܳܬ݂ܳܐ
ܡܦ݁ܳܣܺܝܢ
ܒ݁ܗܶܝܢ
ܡܶܬ݂ܚܰܒ݁ܠܺܝܢ܂</div>
<div type="v" n="11">ܘܳܝ ܠܗܽܘܢ
ܕ݁ܒ݂ܽܐܘܪܚܶܗ
ܕ݁ܩܳܐܝܶܢ
ܐܶܙܰܠܘ
ܘܒ݂ܳܬ݂ܰܪ
ܛܳܥܝܽܘܬ݂ܶܗ
ܕ݁ܒ݂ܶܠܥܰܡ
ܒ݁ܰܐܓ݂ܪܳܐ
ܐܶܫܬ݁ܰܪܰܚܘ
ܘܰܒ݂ܥܶܨܝܳܝܽܘܬ݂ܶܗ
ܕ݁ܩܽܘܪܳܚ
ܐܶܒ݂ܰܕ݂ܘ܂</div>
<div type="v" n="12">ܗܳܠܶܝܢ
ܐܺܝܬ݂ܰܝܗܽܘܢ
ܐܰܝܠܶܝܢ
ܕ݁ܒ݂ܰܢܝܳܚܳܬ݂ܗܽܘܢ
ܟ݁ܰܕ݂
ܡܟ݂ܰܬ݁ܡܺܝܢ
ܡܶܬ݂ܦ݁ܰܪܦ݁ܥܺܝܢ
ܟ݁ܰܕ݂ ܕ݁ܠܳܐ
ܕ݁ܶܚܠܬ݂ܳܐ
ܢܰܦ݂ܫܗܽܘܢ
ܪܳܥܶܝܢ ܥܢܳܢܶܐ
ܕ݁ܠܳܐ ܡܶܛܪܳܐ
ܕ݁ܡܶܢ ܪܽܘܚܶܐ
ܦ݁ܳܗܝܳܢ
ܐܺܝܠܳܢܶܐ
ܕ݁ܰܐܘܦ݁ܺܝ
ܐܶܒ݁ܗܽܘܢ
ܕ݁ܺܐܝܬ݂ܰܝܗܽܘܢ
ܕ݁ܠܳܐ ܦ݁ܺܐܪܶܐ
ܕ݁ܡܺܝܬ݂ܘ
ܬ݁ܶܢܝܳܢܽܘܬ݂
ܘܰܣܠܶܩܘ ܡܶܢ
ܥܶܩܳܪܰܝܗܽܘܢ܂</div>
<div type="v" n="13">ܓ݁ܰܠ݈ܠܶܐ
ܥܰܙܺܝܙܶܐ
ܕ݁ܝܰܡܳܐ
ܕ݁ܰܒ݂ܝܰܕ݂
ܪܽܘܥܬ݁ܗܽܘܢ
ܡܚܰܘܶܝܢ
ܒ݁ܶܗܬ݁ܰܬ݂ܗܽܘܢ
ܟ݁ܰܘܟ݁ܒ݂ܶܐ
ܡܰܛܥܝܳܢܶܐ
ܠܗܳܠܶܝܢ
ܕ݁ܥܰܡܛܳܢܳܐ
ܕ݁ܚܶܫܽܘܟ݂ܳܐ
ܠܥܳܠܰܡ ܠܗܽܘܢ
ܢܛܺܝܪ܂</div>
<div type="v" n="14">ܐܶܬ݂ܢܰܒ݁ܺܝ
ܕ݁ܶܝܢ ܐܳܦ݂
ܠܗܳܠܶܝܢ ܗܰܘ
ܕ݁ܺܐܝܬ݂ܰܘܗ݈ܝ
ܕ݁ܫܰܒ݂ܥܳܐ ܡܶܢ
ܐܳܕ݂ܳܡ ܚܢܽܘܟ݂
ܟ݁ܰܕ݂ ܐܳܡܰܪ
ܕ݁ܗܳܐ ܡܳܪܝܳܐ
ܐܳܬ݂ܶܐ
ܒ݁ܪܶܒ݁ܘܳܬ݂ܳܐ
ܕ݁ܩܰܕ݁ܺܝܫܶܐ܂</div>
<div type="v" n="15">ܕ݁ܢܶܥܒ݁ܶܕ݂
ܕ݁ܺܝܢܳܐ ܥܰܠ
ܟ݁ܽܠ
ܘܰܠܡܰܟ݁ܳܣܽܘ
ܠܟ݂ܽܠ
ܢܰܦ݂ܫܳܬ݂ܳܐ
ܡܶܛܽܠ
ܟ݁ܽܠܗܽܘܢ
ܥܒ݂ܳܕ݂ܶܐ
ܐܰܝܠܶܝܢ
ܕ݁ܰܐܪܫܥܘ
ܘܡܶܛܽܠ
ܟ݁ܽܠܗܶܝܢ
ܡܶܠܶܐ
ܩܰܫܝܳܬ݂ܳܐ
ܐܰܝܠܶܝܢ
ܕ݁ܡܰܠܶܠܘ
ܚܰܛܳܝܶܐ
ܪܰܫܺܝܥܶܐ܂</div>
<div type="v" n="16">ܗܳܠܶܝܢ
ܐܶܢܽܘܢ
ܕ݁ܡܰܪܛܢܺܝܢ
ܘܥܳܕ݂ܠܺܝܢ
ܒ݁ܟ݂ܽܠ
ܨܶܒ݂ܘܳܢ ܟ݁ܰܕ݂
ܐܰܝܟ݂
ܪܓ݂ܺܝܓ݂ܳܬ݂ܳܐ
ܕ݁ܺܝܠܗܽܘܢ
ܡܗܰܠܟ݂ܺܝܢ
ܘܦ݂ܽܘܡܗܽܘܢ
ܡܡܰܠܶܠ
ܓ݁ܢܺܝܚܳܬ݂ܳܐ
ܘܰܡܫܰܒ݁ܚܺܝܢ
ܠܦ݂ܰܪܨܽܘܦ݁ܶܐ
ܡܶܛܽܠ
ܝܽܘܬ݂ܪܳܢܶܐ܂</div>
<div type="v" n="17">ܐܰܢ݈ܬ݁ܽܘܢ
ܕ݁ܶܝܢ
ܚܰܒ݁ܺܝܒ݂ܰܝ
ܐܶܬ݁ܕ݁ܰܟ݂݈ܪܘ
ܠܡܶܠܶܐ
ܐܰܝܠܶܝܢ
ܕ݁ܩܰܕ݁ܶܡ
ܐܶܬ݂ܶܐܡܰܪ ܡܶܢ
ܫܠܺܝܚܰܘܗ݈ܝ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ܂</div>
<div type="v" n="18">ܕ݁ܳܐܡܪܺܝܢ
ܗ݈ܘܰܘ ܠܟ݂ܽܘܢ
ܕ݁ܰܒ݂ܚܰܪܬ݂ܳܐ
ܕ݁ܙܰܒ݂ܢܶܐ
ܢܶܗܘܽܘܢ
ܐܰܝܠܶܝܢ
ܕ݁ܰܡܒ݂ܰܙܚܺܝܢ
ܕ݁ܰܐܝܟ݂
ܪܓ݂ܺܝܓ݂ܳܬ݂ܳܐ
ܕ݁ܺܝܠܗܽܘܢ
ܐܳܙܺܠ݈ܝܢ
ܒ݁ܳܬ݂ܰܪ
ܪܽܘܫܥܳܐ܂</div>
<div type="v" n="19">ܗܳܠܶܝܢ
ܐܺܝܬ݂ܰܝܗܽܘܢ
ܐܰܝܠܶܝܢ
ܕ݁ܰܡܦ݂ܰܪܫܺܝܢ
ܢܰܦ݂ܫܳܢܳܝܶܐ
ܕ݁ܪܽܘܚܳܐ
ܠܰܝܬ݁ ܠܗܽܘܢ܂</div>
<div type="v" n="20">ܐܰܢ݈ܬ݁ܽܘܢ
ܕ݁ܶܝܢ
ܚܰܒ݁ܺܝܒ݂ܰܝ
ܒ݁ܗܰܝܡܳܢܽܘܬ݂ܳܐ
ܕ݁ܺܝܠܟ݂ܽܘܢ
ܩܰܕ݁ܺܝܫܬ݁ܳܐ
ܐܶܬ݂ܒ݁ܰܢܰܘ
ܡܶܢ ܕ݁ܪܺܝܫ
ܒ݁ܪܽܘܚܳܐ
ܩܰܕ݁ܺܝܫܳܐ
ܟ݁ܰܕ݂
ܡܨܰܠܶܝܢ܂</div>
<div type="v" n="21">ܢܰܦ݂ܫܰܢ
ܕ݁ܶܝܢ
ܒ݁ܚܽܘܒ݁ܳܐ
ܕ݁ܰܐܠܳܗܳܐ
ܢܶܛܰܪ ܟ݁ܰܕ݂
ܡܣܰܟ݁ܶܝܢܰܢ
ܠܰܚܢܳܢܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ
ܠܚܰܝܶܐ
ܕ݁ܺܝܠܰܢ
ܕ݁ܰܠܥܳܠܰܡ܂</div>
<div type="v" n="22">ܘܰܠܡܶܢܗܽܘܢ
ܡܰܢ ܡܶܢ
ܢܽܘܪܳܐ
ܚܛܽܘܦ݂ܘ܂</div>
<div type="v" n="23">ܟ݁ܰܕ݂
ܕ݁ܶܝܢ
ܡܶܬ݁ܬ݁ܘܶܝܢ
ܐܶܬ݂ܪܰܚܰܡܘ
ܥܠܰܝܗܽܘܢ
ܒ݁ܕ݂ܶܚܠܬ݂ܳܐ
ܟ݁ܰܕ݂ ܣܳܢܶܝܢ
ܐܢ݈ܬ݁ܽܘܢ ܐܳܦ݂
ܠܟ݂ܽܘܬ݁ܺܝܢܳܐ
ܕ݁ܡܶܢ ܒ݁ܶܣܪܳܐ
ܕ݁ܰܡܟ݂ܰܬ݁ܡܳܐ܂</div>
<div type="v" n="24">ܠܗܰܘ
ܕ݁ܶܝܢ
ܕ݁ܡܶܫܟ݁ܰܚ
ܕ݁ܰܢܢܰܛܰܪ ܠܰܢ
ܕ݁ܠܳܐ
ܫܽܘܪܰܥܬ݂ܳܐ
ܘܰܕ݂ܠܳܐ
ܟ݁ܽܘܬ݂ܡܳܐ
ܘܰܢܩܺܝܡ ܕ݁ܠܳܐ
ܡܽܘܡܳܐ܂</div>
<div type="v" n="25">ܒ݁ܰܠܚܽܘܕ݂ܰܘܗ݈ܝ
ܐܰܠܳܗܳܐ
ܦ݁ܳܪܽܘܩܰܢ
ܒ݁ܝܰܕ݂ ܝܶܫܽܘܥ
ܡܫܺܝܚܳܐ ܡܳܪܰܢ
ܩܕ݂ܳܡ
ܬ݁ܶܫܒ݁ܽܘܚܬ݁ܶܗ
ܒ݁ܚܰܕ݂ܽܘܬ݂ܳܐ
ܠܶܗ ܫܽܘܒ݂ܚܳܐ
ܘܽܐܘܚܕ݁ܳܢܳܐ
ܘܺܐܝܩܳܪܳܐ
ܘܪܰܒ݁ܽܘܬ݂ܳܐ
ܐܳܦ݂ ܗܳܫܳܐ
ܘܰܒ݂ܟ݂ܽܠܗܽܘܢ
ܥܳܠܡܶܐ
ܐܰܡܺܝܢ܂</div>

</div>
<div type="bk" n="Re">
<div type="ch" n="1">
<div type="title" n="title"> ܀ ܓܢܝܢܐ
ܕܝܘܚܢܢ ܐܐ </div>
<div type="v" n="1">ܓ݁ܶܠܝܳܢܳܐ
ܕ݁ܝܶܫܽܘܥ
ܡܫܺܝܚܳܐ
ܕ݁ܝܰܗ݈ܒ݂ ܠܶܗ
ܐܰܠܳܗܳܐ
ܠܰܡܚܰܘܳܝܽܘ
ܠܥܰܒ݂ܕ݁ܰܘܗ݈ܝ
ܡܳܐ ܕ݁ܺܝܗܺܝܒ݂
ܠܡܶܗܘܳܐ
ܒ݁ܰܥܓ݂ܰܠ
ܘܫܰܘܕ݁ܰܥ
ܟ݁ܰܕ݂ ܫܠܰܚ
ܒ݁ܝܰܕ݂
ܡܰܠܰܐܟ݂ܶܗ
ܠܥܰܒ݂ܕ݁ܶܗ
ܝܽܘܚܰܢܳܢ܂</div>
<div type="v" n="2">ܗܰܘ
ܕ݁ܰܐܣܗܶܕ݂
ܠܡܶܠܬ݂ܳܐ
ܕ݁ܰܐܠܳܗܳܐ
ܘܰܠܣܳܗܕ݁ܽܘܬ݂ܶܗ
ܕ݁ܝܶܫܽܘܥ
ܡܫܺܝܚܳܐ ܟ݁ܽܠ
ܡܳܐ ܕ݁ܰܚܙܳܐ܂</div>
<div type="v" n="3">ܛܽܘܒ݂ܰܘܗ݈ܝ
ܠܡܰܢ ܕ݁ܩܳܪܶܐ
ܘܠܰܐܝܠܶܝܢ
ܕ݁ܫܳܡܥܺܝܢ
ܡܶܠܶܐ
ܕ݁ܰܢܒ݂ܺܝܽܘܬ݂ܳܐ
ܗܳܕ݂ܶܐ
ܘܢܳܛܪܺܝܢ
ܐܰܝܠܶܝܢ
ܕ݁ܰܟ݂ܬ݂ܺܝܒ݂ܳܢ
ܒ݁ܳܗ ܙܰܒ݂ܢܳܐ
ܓ݁ܶܝܪ ܩܪܶܒ݂܂</div>
<div type="v" n="4">ܝܽܘܚܰܢܳܢ
ܠܰܫܒ݂ܰܥ
ܥܺܕ݂ܳܬ݂ܳܐ
ܕ݁ܒ݂ܰܐܣܺܝܰܐ
ܛܰܝܒ݁ܽܘܬ݂ܳܐ
ܠܟ݂ܽܘܢ
ܘܰܫܠܳܡܳܐ ܡܶܢ
ܗܰܘ
ܕ݁ܺܐܝܬ݂ܰܘܗ݈ܝ
ܘܺܐܝܬ݂ܰܘܗ݈ܝ
ܗ݈ܘܳܐ ܘܳܐܬ݂ܶܐ
ܘܡܶܢ ܫܒ݂ܰܥ
ܪܽܘܚܶܐ
ܐܰܝܠܶܝܢ
ܕ݁ܰܩܕ݂ܳܡ
ܟ݁ܽܘܪܣܝܶܗ܂</div>
<div type="v" n="5">ܘܡܶܢ
ܝܶܫܽܘܥ
ܡܫܺܝܚܳܐ
ܣܳܗܕ݁ܳܐ
ܡܗܰܝܡܢܳܐ
ܒ݁ܽܘܟ݂ܪܳܐ
ܕ݁ܡܺܝܬ݂ܶܐ
ܘܪܺܫܳܐ
ܕ݁ܡܰܠܟ݁ܶܐ
ܕ݁ܰܐܪܥܳܐ ܗܰܘ
ܕ݁ܡܰܚܶܒ݂ ܠܰܢ
ܘܫܳܪܶܐ ܠܰܢ
ܡܶܢ ܚܛܳܗܰܝܢ
ܒ݁ܰܕ݂ܡܶܗ܂</div>
<div type="v" n="6">ܘܰܥܒ݂ܰܕ݂
ܠܰܢ
ܡܰܠܟ݁ܽܘܬ݂ܳܐ
ܟ݁ܳܗܢܳܝܬ݁ܳܐ
ܠܰܐܠܳܗܳܐ
ܘܰܐܒ݂ܽܘܗ݈ܝ
ܘܠܶܗ
ܬ݁ܶܫܒ݁ܽܘܚܬ݁ܳܐ
ܘܽܐܘܚܕ݁ܳܢܳܐ
ܠܥܳܠܰܡ
ܥܳܠܡܺܝܢ
ܐܰܡܺܝܢ܂</div>
<div type="v" n="7">ܗܳܐ ܐܳܬ݂ܶܐ
ܥܰܡ ܥܢܳܢܶܐ
ܘܢܶܚܙܝܳܢܳܝܗ݈ܝ
ܟ݁ܽܠ ܥܰܝܢܶܐ
ܘܳܐܦ݂ ܐܰܝܠܶܝܢ
ܕ݁ܕ݂ܰܩܪܽܘܗ݈ܝ
ܘܢܰܪܩܕ݂ܳܢ
ܥܠܰܘܗ݈ܝ ܟ݁ܽܠ
ܫܰܪܒ݁ܳܬ݂ܳܐ
ܕ݁ܰܐܪܥܳܐ ܐܺܝܢ
ܘܰܐܡܺܝܢ܂</div>
<div type="v" n="8">ܐܶܢܳܐ
ܐܳܠܰܦ݂ ܘܬ݂ܰܘ
ܐܳܡܰܪ ܡܳܪܝܳܐ
ܐܰܠܳܗܳܐ ܗܰܘ
ܕ݁ܺܐܝܬ݂ܰܘܗ݈ܝ
ܘܺܐܝܬ݂ܰܘܗ݈ܝ
ܗ݈ܘܳܐ ܘܳܐܬ݂ܶܐ
ܗܰܘ ܕ݁ܰܐܚܺܝܕ݂
ܟ݁ܽܠ܂</div>
<div type="v" n="9">ܐܶܢܳܐ
ܝܽܘܚܰܢܳܢ ܗܰܘ
ܐܰܚܽܘܟ݂ܽܘܢ
ܘܒ݂ܰܪ
ܫܰܘܬ݁ܳܦ݂ܟ݂ܽܘܢ
ܒ݁ܽܐܘܠܨܳܢܳܐ
ܘܒ݂ܰܡܣܰܝܒ݁ܪܳܢܽܘܬ݂ܳܐ
ܕ݁ܰܒ݂ܝܶܫܽܘܥ
ܗܘܺܝܬ݂
ܒ݁ܓ݂ܳܙܰܪܬ݁ܳܐ
ܕ݁ܡܶܬ݂ܩܰܪܝܳܐ
ܦ݁ܰܛܡܳܘܣ
ܡܶܛܽܠ ܡܶܠܬ݂ܳܐ
ܕ݁ܰܐܠܳܗܳܐ
ܘܡܶܛܽܠ
ܣܳܗܕ݁ܽܘܬ݂ܳܐ
ܕ݁ܝܶܫܽܘܥ
ܡܫܺܝܚܳܐ܂</div>
<div type="v" n="10">ܘܰܗܘܺܝܬ݂
ܒ݁ܪܽܘܚ
ܒ݁ܝܰܘܡܳܐ
ܕ݁ܚܰܕ݂ܒ݁ܫܰܒ݁ܳܐ
ܘܫܶܡܥܶܬ݂ ܡܶܢ
ܒ݁ܶܣܬ݁ܰܪܝ
ܩܳܠܳܐ ܪܰܒ݁ܳܐ
ܐܰܝܟ݂
ܫܺܝܦ݂ܽܘܪܳܐ܂</div>
<div type="v" n="11">ܕ݁ܳܐܡܰܪ
ܐܰܝܠܶܝܢ
ܕ݁ܚܳܙܶܝܬ݁
ܟ݁ܬ݂ܽܘܒ݂
ܒ݁ܰܟ݂ܬ݂ܳܒ݂ܳܐ
ܘܫܰܕ݁ܰܪ
ܠܰܫܒ݂ܰܥ
ܥܺܕ݂ܳܬ݂ܳܐ
ܠܶܐܦ݂ܶܣܳܘܣ
ܘܠܰܙܡܽܘܪܢܰܐ
ܘܰܠܦ݁ܶܪܓ݂ܰܡܳܘܣ
ܘܰܠܬ݂ܶܐܘܰܛܺܝܪܰܐ
ܘܰܠܣܰܪܕ݂ܺܝܣ
ܘܰܠܦ݂ܺܝܠܰܕ݂ܶܠܦ݂ܺܝܰܐ
ܘܰܠܠܰܕ݂ܺܝܩܺܝܰܐ܂</div>
<div type="v" n="12">ܘܗܶܦ݂ܟ݁ܶܬ݂
ܠܡܶܕ݁ܰܥ ܩܳܠܳܐ
ܐܰܝܢܳܐ
ܕ݁ܡܰܠܶܠ ܥܰܡܝ
ܘܟ݂ܰܕ݂
ܥܶܛܦ݁ܶܬ݂
ܚܙܺܝܬ݂ ܫܒ݂ܰܥ
ܡܢܳܪܳܢ
ܕ݁ܕ݂ܰܗܒ݂ܳܐ܂</div>
<div type="v" n="13">ܘܒ݂ܰܡܨܰܥܬ݂ܳܐ
ܕ݁ܰܡܢܳܪܳܬ݂ܳܐ
ܐܰܝܟ݂
ܕ݁ܡܽܘܬ݂ܳܐ
ܕ݁ܒ݂ܰܪܢܳܫܳܐ
ܘܰܠܒ݂ܺܝܫ
ܐܰܦ݂ܽܘܕ݂ܳܐ
ܘܰܐܣܺܝܪ ܨܶܝܕ݂
ܬ݁ܕ݂ܰܘܗ݈ܝ
ܐܶܣܳܪܳܐ
ܕ݁ܕ݂ܰܗܒ݂ܳܐ܂</div>
<div type="v" n="14">ܪܺܫܶܗ
ܕ݁ܶܝܢ ܘܣܰܥܪܶܗ
ܚܶܘܳܪ ܐܰܝܟ݂
ܥܰܡܪܳܐ ܘܰܐܝܟ݂
ܬ݁ܰܠܓ݁ܳܐ
ܘܥܰܝܢܰܘܗ݈ܝ
ܐܰܝܟ݂
ܫܰܠܗܶܒ݂ܺܝܬ݂ܳܐ
ܕ݁ܢܽܘܪܳܐ܂</div>
<div type="v" n="15">ܘܪܶܓ݂ܠܰܘܗ݈ܝ
ܒ݁ܰܕ݂ܡܽܘܬ݂ܳܐ
ܕ݁ܰܢܚܳܫܳܐ
ܠܶܒ݂ܢܳܝܳܐ
ܕ݁ܡܰܚܰܡ
ܒ݁ܰܐܬ݁ܽܘܢܳܐ
ܘܩܳܠܶܗ ܐܰܝܟ݂
ܩܳܠܳܐ ܕ݁ܡܰܝܳܐ
ܣܰܓ݁ܺܝܶܐܐ܂</div>
<div type="v" n="16">ܘܺܐܝܬ݂
ܠܶܗ ܒ݁ܺܐܝܕ݂ܶܗ
ܕ݁ܝܰܡܺܝܢܳܐ
ܫܰܒ݂ܥܳܐ
ܟ݁ܰܘܟ݁ܒ݂ܺܝܢ
ܘܡܶܢ ܦ݁ܽܘܡܶܗ
ܢܳܦ݂ܩܳܐ
ܪܽܘܡܚܳܐ
ܚܰܪܺܝܦ݂ܬ݁ܳܐ
ܘܰܚܙܳܬ݂ܶܗ
ܐܰܝܟ݂ ܫܶܡܫܳܐ
ܡܚܰܘܝܳܐ
ܒ݁ܚܰܝܠܳܗ܂</div>
<div type="v" n="17">ܘܟ݂ܰܕ݂
ܚܙܺܝܬ݂ܶܗ
ܢܶܦ݂ܠܶܬ݂ ܥܰܠ
ܪܶܓ݂ܠܰܘܗ݈ܝ
ܐܰܝܟ݂ ܡܺܝܬ݂ܳܐ
ܘܣܳܡ ܥܠܰܝ
ܐܺܝܕ݂ܶܗ
ܕ݁ܝܰܡܺܝܢܳܐ
ܠܡܺܐܡܰܪ ܠܳܐ
ܬ݁ܶܕ݂ܚܰܠ
ܕ݁ܶܐܢܳܐ
ܐܺܝܬ݂ܰܝ
ܩܰܕ݂ܡܳܝܳܐ
ܘܰܐ݈ܚܪܳܝܳܐ܂</div>
<div type="v" n="18">ܘܰܕ݂ܚܰܝ
ܘܰܕ݂ܡܺܝܬ݂ܳܐ
ܗܘܺܝܬ݂ ܘܗܳܐ
ܚܰܝܳܐ ܐܺܝܬ݂ܰܝ
ܠܥܳܠܰܡ
ܥܳܠܡܺܝܢ
ܐܰܡܺܝܢ ܘܺܐܝܬ݂
ܠܺܝ ܩܠܺܝܕ݂ܳܐ
ܕ݁ܡܰܘܬ݁ܳܐ
ܘܕ݂ܰܫܝܽܘܠ܂</div>
<div type="v" n="19">ܟ݁ܬ݂ܽܘܒ݂
ܗܳܟ݂ܺܝܠ ܡܳܐ
ܕ݁ܰܚܙܰܝܬ݁
ܘܰܐܝܠܶܝܢ
ܕ݁ܺܐܝܬ݂ܰܝܗܶܝܢ
ܘܰܥܬ݂ܺܝܕ݂ܳܢ
ܠܡܶܗܘܳܐ
ܒ݁ܳܬ݂ܰܪ
ܗܳܠܶܝܢ܂</div>
<div type="v" n="20">ܐ݈ܪܳܙܳܐ
ܕ݁ܫܰܒ݂ܥܳܐ
ܟ݁ܰܘܟ݁ܒ݂ܺܝܢ
ܐܰܝܠܶܝܢ
ܕ݁ܰܚܙܰܝܬ݁ ܥܰܠ
ܝܰܡܺܝܢܝ
ܘܰܫܒ݂ܰܥ
ܡܢܳܪܳܬ݂ܳܐ
ܫܰܒ݂ܥܳܐ
ܟ݁ܰܘܟ݁ܒ݂ܺܝܢ
ܡܰܠܰܐܟ݂ܶܐ
ܕ݁ܰܫܒ݂ܰܥ
ܥܺܕ݂ܳܬ݂ܳܐ
ܐܺܝܬ݂ܰܝܗܽܘܢ
ܘܰܡܢܳܪܳܬ݂ܳܐ
ܫܒ݂ܰܥ
ܕ݁ܕ݂ܰܗܒ݂ܳܐ
ܐܰܝܠܶܝܢ
ܕ݁ܰܚܙܰܝܬ݁
ܫܒ݂ܰܥ ܐܶܢܶܝܢ
ܥܺܕ݂ܳܬ݂ܳܐ܂</div>
</div>
<div type="ch" n="2">
<div type="title" n="title"> ܀ ܓܢܝܢܐ
ܕܝܘܚܢܢ ܒܒ </div>
<div type="v" n="1">ܘܰܠܡܰܠܰܐܟ݂ܳܐ
ܕ݁ܰܒ݂ܥܺܕ݈݁ܬ݁ܳܐ
ܕ݁ܶܐܦ݂ܶܣܳܘܣ
ܟ݁ܬ݂ܽܘܒ݂
ܗܳܟ݂ܰܢܳܐ
ܐܳܡܰܪ ܗܰܘ
ܕ݁ܰܐܚܺܝܕ݂
ܫܰܒ݂ܥܳܐ
ܟ݁ܰܘܟ݁ܒ݂ܺܝܢ
ܒ݁ܺܐܝܕ݂ܶܗ ܗܰܘ
ܕ݁ܰܡܗܰܠܶܟ݂
ܒ݁ܰܝܢܳܬ݂
ܡܢܳܪܳܬ݂ܳܐ
ܕ݁ܕ݂ܰܗܒ݂ܳܐ܂</div>
<div type="v" n="2">ܝܳܕ݂ܰܥ
ܐ݈ܢܳܐ
ܥܒ݂ܳܕ݂ܰܝܟ݁
ܘܥܰܡܠܳܟ݂
ܘܰܡܣܰܝܒ݁ܪܳܢܽܘܬ݂ܳܟ݂
ܘܰܕ݂ܠܳܐ
ܡܨܶܝܬ݁
ܠܡܶܛܥܰܢ
ܠܒ݂ܺܝܫܶܐ
ܘܢܰܣܺܝܬ݂
ܠܰܐܝܠܶܝܢ
ܕ݁ܳܐܡܪܺܝܢ
ܢܰܦ݂ܫܗܽܘܢ
ܕ݁ܰܫܠܺܝܚܶܐ
ܐܺܝܬ݂ܰܝܗܽܘܢ
ܘܠܰܝܬ݁ܰܝܗܽܘܢ
ܘܶܐܫܟ݁ܰܚܬ݁
ܐܶܢܽܘܢ
ܕ݁ܰܓ݁ܳܠܶܐ܂</div>
<div type="v" n="3">ܘܰܡܣܰܝܒ݁ܪܳܢܽܘܬ݂ܳܐ
ܐܺܝܬ݂ ܠܳܟ݂
ܘܰܛܥܶܢܬ݁
ܡܶܛܽܠ ܫܶܡܝ
ܘܠܳܐ ܠܺܐܝܬ݁܂</div>
<div type="v" n="4">ܐܶܠܳܐ
ܐܺܝܬ݂ ܠܺܝ
ܥܠܰܝܟ݁
ܕ݁ܚܽܘܒ݁ܳܟ݂
ܩܰܕ݂ܡܳܝܳܐ
ܫܒ݂ܰܩܬ݁܂</div>
<div type="v" n="5">ܐܶܬ݁ܕ݁ܰܟ݂݈ܪ
ܡܶܢ ܐܰܝܟ݁ܳܐ
ܢܦ݂ܰܩܬ݁
ܘܰܥܒ݂ܶܕ݂
ܥܒ݂ܳܕ݂ܶܐ
ܩܰܕ݂ܡܳܝܶܐ
ܘܶܐܢܕ݁ܶܝܢ ܠܳܐ
ܐܳܬ݂ܶܐ ܐ݈ܢܳܐ
ܥܠܰܝܟ݁
ܘܰܡܙܺܝܥ ܐ݈ܢܳܐ
ܡܢܳܪܬ݁ܳܟ݂
ܐܶܠܳܐ
ܬ݁ܬ݂ܽܘܒ݂܂</div>
<div type="v" n="6">ܐܶܠܳܐ
ܗܳܕ݂ܶܐ ܐܺܝܬ݂
ܠܳܟ݂
ܕ݁ܣܳܢܶܝܬ݁
ܥܒ݂ܳܕ݂ܶܐ
ܕ݁ܢܺܐܩܽܘܠܺܝܛܶܐ
ܐܰܝܠܶܝܢ
ܕ݁ܶܐܢܳܐ ܣܳܢܶܐ
ܐ݈ܢܳܐ܂</div>
<div type="v" n="7">ܗܰܘ
ܕ݁ܺܐܝܬ݂ ܠܶܗ
ܐܶܕ݂ܢܶܐ
ܢܶܫܡܰܥ ܡܳܢܳܐ
ܪܽܘܚܳܐ ܡܡܰܠܶܠ
ܠܥܺܕ݂ܳܬ݂ܳܐ
ܘܠܰܕ݂ܙܳܟ݂ܶܐ
ܐܶܬ݁ܶܠ ܡܶܢ
ܩܰܝܣܳܐ
ܕ݁ܚܰܝܶܐ
ܠܡܶܐܟ݂ܰܠ ܗܰܘ
ܕ݁ܺܐܝܬ݂ܰܘܗ݈ܝ
ܒ݁ܦ݂ܰܪܕ݁ܰܝܣܳܐ
ܕ݁ܰܐܠܳܗܳܐ܂</div>
<div type="v" n="8">ܘܰܠܡܰܠܰܐܟ݂ܳܐ
ܕ݁ܥܺܕ݈݁ܬ݁ܳܐ
ܕ݁ܰܙܡܽܘܪܢܰܐ
ܟ݁ܬ݂ܽܘܒ݂
ܗܳܟ݂ܰܢܳܐ
ܐܳܡܰܪ
ܩܰܕ݂ܡܳܝܳܐ
ܘܰܐ݈ܚܪܳܝܳܐ
ܗܰܘ ܕ݁ܰܗܘܳܐ
ܡܺܝܬ݂ܳܐ
ܘܰܚܝܳܐ܂</div>
<div type="v" n="9">ܝܳܕ݂ܰܥ
ܐ݈ܢܳܐ
ܐܽܘܠܨܳܢܳܟ݂
ܘܡܶܣܟ݁ܺܢܽܘܬ݂ܳܟ݂
ܐܶܠܳܐ
ܥܰܬ݁ܺܝܪܳܐ
ܐܰܢ݈ܬ݁
ܘܰܠܓ݂ܽܘܕ݁ܳܦ݂ܳܐ
ܕ݁ܡܶܢ ܐܰܝܠܶܝܢ
ܕ݁ܳܐܡܪܺܝܢ
ܢܰܦ݂ܫܗܽܘܢ
ܝܺܗܽܘܕ݂ܳܝܶܐ
ܝܺܗܽܘܕ݂ܳܝܶܐ
ܟ݁ܰܕ݂ ܠܳܐ
ܐܺܝܬ݂ܰܝܗܽܘܢ
ܐܶܠܳܐ
ܟ݁ܢܽܘܫܬ݁ܳܐ
ܕ݁ܣܳܛܳܢܳܐ܂</div>
<div type="v" n="10">ܒ݁ܡܶܕ݁ܶܡ
ܠܳܐ ܬ݁ܶܕ݂ܚܰܠ
ܡܶܢ ܐܰܝܠܶܝܢ
ܕ݁ܰܥܬ݂ܺܝܕ݂
ܐܰܢ݈ܬ݁ ܠܡܶܚܰܫ
ܗܳܐ ܥܬ݂ܺܝܕ݂
ܐܳܟ݂ܶܠܩܰܪܨܳܐ
ܕ݁ܢܰܪܡܶܐ
ܡܶܢܟ݂ܽܘܢ
ܒ݁ܒ݂ܶܝܬ݂
ܚܒ݂ܽܘܫܝܳܐ
ܕ݁ܬ݂ܶܬ݂ܢܰܣܽܘܢ
ܘܢܶܗܘܶܐ
ܠܟ݂ܽܘܢ
ܐܽܘܠܨܳܢܳܐ
ܝܰܘܡܺܝܢ
ܥܶܣܪܳܐ ܗܘܰܘ
ܡܗܰܝܡܢܶܐ
ܥܕ݂ܰܡܳܐ
ܠܡܰܘܬ݁ܳܐ
ܘܶܐܬ݁ܶܠ
ܠܟ݂ܽܘܢ
ܟ݁ܠܺܝܠܳܐ
ܕ݁ܚܰܝܶܐ܂</div>
<div type="v" n="11">ܕ݁ܺܐܝܬ݂
ܠܶܗ ܐܶܕ݂ܢܶܐ
ܢܶܫܡܰܥ ܡܳܢܳܐ
ܪܽܘܚܳܐ ܡܡܰܠܶܠ
ܠܥܺܕ݂ܳܬ݂ܳܐ
ܕ݁ܰܐܝܢܳܐ
ܕ݁ܙܳܟ݂ܶܐ ܠܳܐ
ܢܶܗܰܪ ܡܶܢ
ܡܰܘܬ݁ܳܐ
ܬ݁ܶܢܝܳܢܳܐ܂</div>
<div type="v" n="12">ܘܰܠܡܰܠܰܐܟ݂ܳܐ
ܕ݁ܰܒ݂ܥܺܕ݈݁ܬ݁ܳܐ
ܕ݁ܦ݁ܶܪܓ݂ܰܡܰܐ
ܟ݁ܬ݂ܽܘܒ݂
ܗܳܟ݂ܰܢܳܐ
ܐܳܡܰܪ ܗܰܘ
ܕ݁ܺܐܝܬ݂ ܠܶܗ
ܚܰܪܒ݁ܳܐ
ܚܰܪܺܝܦ݂ܬ݁ܳܐ
ܕ݁ܰܬ݂ܪܶܝܢ
ܦ݁ܽܘܡܶܝܗ܂</div>
<div type="v" n="13">ܝܳܕ݂ܰܥ
ܐ݈ܢܳܐ ܐܰܝܟ݁ܳܐ
ܥܳܡܰܪܬ݁
ܐܰܬ݂ܰܪ
ܕ݁ܟ݂ܽܘܪܣܝܶܗ
ܕ݁ܣܳܛܳܢܳܐ
ܘܰܐܚܺܝܕ݂
ܐܰܢ݈ܬ݁ ܒ݁ܫܶܡܝ
ܘܰܒ݂ܗܰܝܡܳܢܽܘܬ݂ܝ
ܠܳܐ ܟ݁ܦ݂ܰܪܬ݁
ܘܰܒ݂ܝܰܘܡܳܬ݂ܳܐ
ܐܶܬ݂ܚܪܺܝܬ݁
ܘܣܳܗܕ݁ܳܐ
ܕ݁ܺܝܠܝ
ܡܗܰܝܡܢܳܐ
ܡܶܛܽܠ ܕ݁ܟ݂ܽܠ
ܣܳܗܕ݁ܳܐ
ܕ݁ܺܝܠܝ
ܡܗܰܝܡܢܳܐ
ܐܰܝܢܳܐ
ܕ݁ܡܶܢܟ݂ܽܘܢ
ܐܶܬ݂ܩܛܶܠ܂</div>
<div type="v" n="14">ܐܶܠܳܐ
ܐܺܝܬ݂ ܠܺܝ
ܥܠܰܝܟ݁
ܙܥܽܘܪܝܳܬ݂ܳܐ
ܕ݁ܺܐܝܬ݂ ܠܳܟ݂
ܬ݁ܰܡܳܢ
ܕ݁ܰܐܚܺܝܕ݂ܺܝܢ
ܡܰܠܦ݁ܳܢܽܘܬ݂ܳܐ
ܕ݁ܒ݂ܶܠܥܰܡ ܗܰܘ
ܕ݁ܰܐܠܶܦ݂
ܠܒ݂ܳܠܳܩ
ܕ݁ܢܰܪܡܶܐ
ܟ݁ܶܫܠܳܐ ܩܕ݂ܳܡ
ܒ݁ܢܰܝ
ܐܺܝܣܪܳܝܶܠ
ܠܡܶܐܟ݂ܰܠ
ܕ݁ܶܒ݂ܚܰܝ
ܦ݁ܬ݂ܰܟ݂ܪܶܐ
ܘܠܰܡܙܰܢܳܝܽܘ܂</div>
<div type="v" n="15">ܗܳܟ݂ܰܢܳܐ
ܐܺܝܬ݂ ܐܳܦ݂
ܠܳܟ݂
ܕ݁ܰܐܚܺܝܕ݂ܺܝܢ
ܝܽܘܠܦ݁ܳܢܳܐ
ܕ݁ܢܺܐܩܽܘܠܺܝܛܶܐ
ܗܳܟ݂ܘܳܬ݂܂</div>
<div type="v" n="16">ܬ݁ܽܘܒ݂
ܗܳܟ݂ܺܝܠ
ܘܶܐܢܕ݁ܶܝܢ ܠܳܐ
ܐܳܬ݂ܶܐ ܐ݈ܢܳܐ
ܥܠܰܝܟ݁
ܡܶܚܕ݂ܳܐ
ܘܰܐܩܪܶܒ݂
ܥܰܡܗܽܘܢ
ܒ݁ܚܰܪܒ݁ܳܐ
ܕ݁ܦ݂ܽܘܡܝ܂</div>
<div type="v" n="17">ܘܕ݂ܺܐܝܬ݂
ܠܶܗ ܐܶܕ݂ܢܶܐ
ܢܶܫܡܰܥ ܡܳܢܳܐ
ܪܽܘܚܳܐ ܡܡܰܠܶܠ
ܠܥܺܕ݂ܳܬ݂ܳܐ
ܕ݁ܠܰܕ݂ܙܳܟ݂ܶܐ
ܐܶܬ݁ܶܠ ܡܶܢ
ܡܰܢ݈ܢܳܐ ܗܰܘ
ܕ݁ܡܰܛܫܰܝ
ܘܶܐܬ݁ܶܠ ܠܶܗ
ܚܽܘܫܒ݁ܳܢܳܐ
ܚܶܘܳܪܳܐ ܘܥܰܠ
ܚܽܘܫܒ݁ܳܢܳܐ
ܫܡܳܐ
ܚܰܕ݂݈ܬ݂ܳܐ
ܕ݁ܰܟ݂ܬ݂ܳܒ݂ܳܐ
ܕ݁ܠܳܐ ܐ݈ܢܳܫ
ܝܳܕ݂ܰܥ ܐܶܠܳܐ
ܗܰܘ
ܕ݁ܰܢܣܰܒ݂܂</div>
<div type="v" n="18">ܘܰܠܡܰܠܰܐܟ݂ܳܐ
ܕ݁ܰܒ݂ܥܺܕ݈݁ܬ݁ܳܐ
ܕ݁ܰܒ݂ܬ݂ܶܐܘܰܛܺܝܪܰܐ
ܟ݁ܬ݂ܽܘܒ݂
ܗܳܟ݂ܰܢܳܐ
ܐܳܡܰܪ ܒ݁ܪܶܗ
ܕ݁ܰܐܠܳܗܳܐ ܗܰܘ
ܕ݁ܺܐܝܬ݂ ܠܶܗ
ܥܰܝܢܳܐ ܐܰܝܟ݂
ܫܰܠܗܶܒ݂ܺܝܬ݂ܳܐ
ܕ݁ܢܽܘܪܳܐ
ܘܪܶܓ݂ܠܰܘܗ݈ܝ
ܐܰܝܟ݂ ܢܚܳܫܳܐ
ܠܶܒ݂ܢܳܝܳܐ܂</div>
<div type="v" n="19">ܝܳܕ݂ܰܥ
ܐ݈ܢܳܐ
ܥܒ݂ܳܕ݂ܰܝܟ݁
ܘܚܽܘܒ݁ܳܟ݂
ܘܗܰܝܡܳܢܽܘܬ݂ܳܟ݂
ܘܬ݂ܶܫܡܶܫܬ݁ܳܟ݂
ܘܰܡܣܰܝܒ݁ܪܳܢܽܘܬ݂ܳܟ݂
ܘܰܥܒ݂ܳܕ݂ܰܝܟ݁
ܐ݈ܚܪܳܝܶܐ
ܣܰܓ݁ܺܝܶܐܐ
ܐܶܢܽܘܢ ܡܶܢ
ܩܰܕ݂ܡܳܝܶܐ܂</div>
<div type="v" n="20">ܐܶܠܳܐ
ܐܺܝܬ݂ ܠܺܝ
ܥܠܰܝܟ݁ ܣܰܓ݁ܺܝ
ܕ݁ܰܫܒ݂ܰܩܬ݁
ܠܰܐܢ݈ܬ݁ܬ݂ܳܟ݂
ܐܺܝܙܒ݂ܶܠ ܗܳܝ
ܕ݁ܳܐܡܪܳܐ ܥܰܠ
ܢܰܦ݂ܫܳܗ
ܕ݁ܰܢܒ݂ܺܝܬ݂ܳܐ
ܗ݈ܝ ܘܡܰܠܦ݂ܳܐ
ܘܡܰܛܥܝܳܐ
ܠܥܰܒ݂ܕ݁ܰܝ
ܠܰܡܙܰܢܳܝܽܘ
ܘܡܶܐܟ݂ܰܠ
ܕ݁ܶܒ݂ܚܰܝ
ܦ݁ܬ݂ܰܟ݂ܪܶܐ܂</div>
<div type="v" n="21">ܘܝܶܗܒ݁ܶܬ݂
ܠܳܗ ܙܰܒ݂ܢܳܐ
ܠܰܬ݂ܝܳܒ݂ܽܘܬ݂ܳܐ
ܘܠܳܐ ܨܳܒ݂ܝܳܐ
ܠܰܡܬ݂ܳܒ݂ ܡܶܢ
ܙܳܢܝܽܘܬ݂ܳܗ܂</div>
<div type="v" n="22">ܗܳܐ ܪܳܡܶܐ
ܐ݈ܢܳܐ ܠܳܗ
ܒ݁ܥܰܪܣܳܐ
ܘܠܰܐܝܠܶܝܢ
ܕ݁ܓ݂ܳܝܪܺܝܢ
ܥܰܡܳܗ
ܒ݁ܽܐܘܠܨܳܢܳܐ
ܪܰܒ݁ܳܐ ܐܶܠܳܐ
ܢܶܬ݁ܬ݁ܘܽܘܢ
ܡܶܢ
ܥܒ݂ܳܕ݂ܰܝܗܽܘܢ܂</div>
<div type="v" n="23">ܘܠܰܒ݂ܢܶܝܗ
ܐܶܩܛܽܘܠ
ܒ݁ܡܰܘܬ݁ܳܐ
ܘܝܳܕ݂ܥܳܢ
ܟ݁ܽܠܗܶܝܢ
ܥܺܕ݂ܳܬ݂ܳܐ
ܕ݁ܶܐܢܳܐ ܐ݈ܢܳܐ
ܒ݁ܳܨܶܐ
ܟ݁ܽܘܠܝܳܬ݂ܳܐ
ܘܠܶܒ݁ܳܐ
ܘܶܐܬ݁ܶܠ
ܠܟ݂ܽܘܢ
ܠܟ݂ܽܠܢܳܫ
ܐܰܝܟ݂
ܥܒ݂ܳܕ݂ܰܝܟ݁ܽܘܢ܂</div>
<div type="v" n="24">ܠܟ݂ܽܘܢ
ܐܳܡܰܪ ܐ݈ܢܳܐ
ܠܫܰܪܟ݁ܳܐ
ܕ݁ܰܒ݂ܬ݂ܶܐܘܰܛܺܝܪܰܐ
ܟ݁ܽܠܗܽܘܢ
ܐܰܝܠܶܝܢ
ܕ݁ܠܰܝܬ݁ ܠܗܽܘܢ
ܝܽܘܠܦ݁ܳܢܳܐ
ܗܳܢܳܐ ܐܰܝܠܶܝܢ
ܕ݁ܠܳܐ ܝܺܕ݂ܰܥܘ
ܥܰܡܺܝܩܳܬ݂ܶܗ
ܕ݁ܣܳܛܳܢܳܐ
ܐܰܝܟ݂
ܕ݁ܳܐܡܪܺܝܢ ܠܳܐ
ܐܰܪܡܶܐ
ܥܠܰܝܟ݁ܽܘܢ
ܝܽܘܩܪܳܐ
ܐ݈ܚܪܺܢܳܐ܂</div>
<div type="v" n="25">ܗܰܘ
ܗܳܟ݂ܺܝܠ
ܕ݁ܺܐܝܬ݂
ܠܟ݂ܽܘܢ
ܐܰܚܽܘܕ݂ܘ
ܥܕ݂ܰܡܳܐ
ܕ݁ܳܐܬ݂ܶܐ
ܐ݈ܢܳܐ܂</div>
<div type="v" n="26">ܘܕ݂ܰܙܟ݂ܳܐ
ܘܰܢܛܰܪ
ܥܒ݂ܳܕ݂ܰܝ
ܐܶܬ݁ܶܠ ܠܶܗ
ܫܽܘܠܛܳܢܳܐ ܥܰܠ
ܥܰܡ݈ܡܶܐ܂</div>
<div type="v" n="27">ܠܡܶܪܥܳܐ
ܐܶܢܽܘܢ
ܒ݁ܫܰܒ݂ܛܳܐ
ܕ݁ܦ݂ܰܪܙܠܳܐ
ܘܰܐܝܟ݂ ܡܳܐܢܰܝ
ܦ݁ܰܚܳܪܳܐ
ܬ݁ܶܫܚܩܽܘܢ
ܗܳܟ݂ܰܢܳܐ
ܓ݁ܶܝܪ ܘܶܐܢܳܐ
ܢܶܣܒ݁ܶܬ݂ ܡܶܢ
ܐܳܒ݂ܝ܂</div>
<div type="v" n="28">ܘܶܐܬ݁ܶܠ
ܠܶܗ
ܠܟ݂ܰܘܟ݁ܰܒ݂
ܨܰܦ݂ܪܳܐ܂</div>
<div type="v" n="29">ܕ݁ܺܐܝܬ݂
ܠܶܗ ܐܶܕ݂ܢܶܐ
ܢܶܫܡܰܥ ܡܳܢܳܐ
ܪܽܘܚܳܐ ܡܡܰܠܶܠ
ܠܥܺܕ݂ܳܬ݂ܳܐ܂</div>
</div>
<div type="ch" n="3">
<div type="title" n="title"> ܀ ܓܢܝܢܐ
ܕܝܘܚܢܢ ܓܓ </div>
<div type="v" n="1">ܘܰܠܡܰܠܰܐܟ݂ܳܐ
ܕ݁ܰܒ݂ܥܺܕ݈݁ܬ݁ܳܐ
ܕ݁ܣܰܪܕ݂ܺܝܣ
ܟ݁ܬ݂ܽܘܒ݂
ܗܳܟ݂ܰܢܳܐ
ܐܳܡܰܪ ܗܰܘ
ܕ݁ܺܐܝܬ݂ ܠܶܗ
ܫܒ݂ܰܥ ܪܽܘܚܺܝܢ
ܕ݁ܰܐܠܳܗܳܐ
ܘܫܰܒ݂ܥܳܐ
ܟ݁ܰܘܟ݁ܒ݂ܶܐ
ܝܳܕ݂ܰܥ ܐ݈ܢܳܐ
ܥܒ݂ܳܕ݂ܰܝܟ݁
ܘܰܫܡܳܐ
ܕ݁ܺܐܝܬ݂ ܠܳܟ݂
ܘܰܕ݂ܚܰܝܳܐ
ܐܰܢ݈ܬ݁
ܘܰܕ݂ܡܺܝܬ݂ܳܐ
ܐܰܢ݈ܬ݁܂</div>
<div type="v" n="2">ܘܰܗܘܺܝ
ܥܺܝܪܳܐ ܘܩܰܝܶܡ
ܕ݁ܫܰܪܟ݁ܳܐ
ܕ݁ܰܐܝܠܶܝܢ
ܕ݁ܰܥܬ݂ܺܝܕ݂
ܗ݈ܘܰܝܬ݁
ܠܰܡܡܳܬ݂ ܠܳܐ
ܓ݁ܶܝܪ
ܐܶܫܟ݁ܰܚܬ݁ܳܟ݂
ܕ݁ܰܡܫܰܡܠܶܝܢ
ܥܒ݂ܳܕ݂ܰܝܟ݁
ܩܕ݂ܳܡ
ܐܰܠܳܗܳܐ܂</div>
<div type="v" n="3">ܐܶܬ݁ܕ݁ܰܟ݂݈ܪ
ܐܰܝܟ݁ܰܢ
ܫܡܰܥܬ݁
ܘܰܢܣܰܒ݂ܬ݁
ܐܶܙܕ݁ܰܗ݈ܪ
ܘܬ݂ܽܘܒ݂
ܘܶܐܢܕ݁ܶܝܢ ܠܳܐ
ܬ݁ܶܬ݁ܥܺܝܪ
ܐܳܬ݂ܶܐ ܐ݈ܢܳܐ
ܥܠܰܝܟ݁ ܐܰܝܟ݂
ܓ݁ܰܢܳܒ݂ܳܐ
ܘܠܳܐ ܬ݁ܶܕ݁ܰܥ
ܐܰܝܕ݂ܳܐ
ܫܳܥܬ݂ܳܐ
ܐܳܬ݂ܶܐ
ܥܠܰܝܟ݁܂</div>
<div type="v" n="4">ܐܶܠܳܐ
ܐܺܝܬ݂ ܠܺܝ
ܩܰܠܺܝܠ ܫܡܳܗܶܐ
ܒ݁ܣܰܪܕ݂ܺܝܣ
ܐܰܝܠܶܝܢ ܕ݁ܠܳܐ
ܛܰܘܶܫܘ
ܡܳܐܢܰܝܗܽܘܢ
ܘܰܡܗܰܠܟ݂ܺܝܢ
ܩܕ݂ܳܡܰܝ
ܒ݁ܚܶܘܳܪܶܐ
ܘܫܳܘܶܝܢ
ܐܶܢܽܘܢ܂</div>
<div type="v" n="5">ܕ݁ܙܳܟ݂ܶܐ
ܗܳܟ݂ܰܢܳܐ
ܡܶܬ݂ܥܰܛܰܦ݂
ܡܳܐܢܶܐ
ܚܶܘܳܪܶܐ ܘܠܳܐ
ܐܶܠܚܶܐ ܫܡܶܗ
ܡܶܢ ܣܶܦ݂ܪܳܐ
ܕ݁ܚܰܝܶܐ
ܘܰܐܘܕ݁ܶܐ
ܒ݁ܰܫܡܶܗ ܩܕ݂ܳܡ
ܐܳܒ݂ܝ ܘܰܩܕ݂ܳܡ
ܡܰܠܰܐܟ݂ܰܘܗ݈ܝ܂</div>
<div type="v" n="6">ܐܰܝܢܳܐ
ܕ݁ܺܐܝܬ݂ ܠܶܗ
ܐܶܕ݂ܢܶܐ
ܢܶܫܡܰܥ ܡܳܢܳܐ
ܪܽܘܚܳܐ ܡܡܰܠܶܠ
ܠܥܺܕ݂ܳܬ݂ܳܐ܂</div>
<div type="v" n="7">ܘܰܠܡܰܠܰܐܟ݂ܳܐ
ܕ݁ܥܺܕ݈݁ܬ݁ܳܐ
ܕ݁ܦ݂ܺܝܠܰܕ݂ܶܠܦ݂ܺܝܰܐ
ܟ݁ܬ݂ܽܘܒ݂
ܗܳܟ݂ܰܢܳܐ
ܐܳܡܰܪ
ܩܰܕ݁ܺܝܫܳܐ
ܫܰܪܺܝܪܳܐ ܗܰܘ
ܕ݁ܺܐܝܬ݂ ܠܶܗ
ܩܠܺܝܕ݂ܶܐ
ܕ݁ܕ݂ܰܘܺܝܕ݂
ܐܰܝܢܳܐ
ܕ݁ܦ݂ܳܬ݂ܰܚ
ܘܠܰܝܬ݁
ܕ݁ܳܐܚܶܕ݂
ܘܳܐܚܶܕ݂
ܘܠܰܝܬ݁
ܕ݁ܦ݂ܳܬ݂ܰܚ܂</div>
<div type="v" n="8">ܝܳܕ݂ܰܥ
ܐ݈ܢܳܐ
ܥܒ݂ܳܕ݂ܰܝܟ݁
ܘܗܳܐ ܝܶܗܒ݁ܶܬ݂
ܩܕ݂ܳܡܰܝܟ݁
ܬ݁ܰܪܥܳܐ
ܦ݁ܬ݂ܺܝܚܳܐ
ܐܰܝܢܳܐ ܕ݁ܠܳܐ
ܐ݈ܢܳܫ ܡܨܶܐ
ܠܡܶܐܚܕ݁ܶܗ
ܡܶܛܽܠ
ܕ݁ܩܰܠܺܝܠ
ܚܰܝܠܳܐ ܐܺܝܬ݂
ܠܳܟ݂ ܘܡܶܠܰܬ݂ܝ
ܢܛܰܪܬ݁
ܘܰܒ݂ܫܶܡܝ ܠܳܐ
ܟ݁ܦ݂ܰܪܬ݁܂</div>
<div type="v" n="9">ܘܗܳܐ
ܝܳܗܶܒ݂ ܐ݈ܢܳܐ
ܡܶܢ
ܟ݁ܢܽܘܫܬ݁ܳܐ
ܕ݁ܣܳܛܳܢܳܐ ܡܶܢ
ܐܰܝܠܶܝܢ
ܕ݁ܳܐܡܪܺܝܢ ܥܰܠ
ܢܰܦ݂ܫܗܽܘܢ
ܕ݁ܺܝܗܽܘܕ݂ܳܝܶܐ
ܐܶܢܽܘܢ ܘܠܳܐ
ܐܺܝܬ݂ܰܝܗܽܘܢ
ܐܶܠܳܐ
ܡܕ݂ܰܓ݁ܠܺܝܢ
ܗܳܐ ܐܶܥܒ݁ܶܕ݂
ܠܗܽܘܢ
ܕ݁ܢܺܐܬ݂ܽܘܢ
ܘܢܶܣܓ݁ܕ݂ܽܘܢ
ܩܕ݂ܳܡ
ܪܶܓ݂ܠܰܝܟ݁
ܘܢܶܕ݁ܥܽܘܢ
ܕ݁ܶܐܢܳܐ
ܐܰܚܶܒ݂ܬ݁ܳܟ݂܂</div>
<div type="v" n="10">ܥܰܠ
ܕ݁ܰܢܛܰܪܬ݁
ܡܶܠܬ݂ܳܐ
ܕ݁ܰܡܣܰܝܒ݁ܪܳܢܽܘܬ݂ܝ
ܘܶܐܢܳܐ
ܐܶܛܪܳܟ݂ ܡܶܢ
ܢܶܣܝܽܘܢܳܐ
ܕ݁ܰܥܬ݂ܺܝܕ݂
ܕ݁ܢܺܐܬ݂ܶܐ ܥܰܠ
ܟ݁ܽܠܳܗ
ܬ݁ܺܐܒ݂ܶܝܠ
ܕ݁ܰܢܢܰܣܶܐ
ܠܥܳܡܽܘܪܶܝܗ
ܕ݁ܰܐܪܥܳܐ܂</div>
<div type="v" n="11">ܐܳܬ݂ܶܐ
ܐ݈ܢܳܐ ܡܶܚܕ݂ܳܐ
ܐܰܚܽܘܕ݂ ܗܰܘ
ܡܳܐ ܕ݁ܺܐܝܬ݂
ܠܳܟ݂ ܕ݁ܠܳܐ
ܐ݈ܢܳܫ ܢܶܣܰܒ݂
ܟ݁ܠܺܝܠܳܟ݂܂</div>
<div type="v" n="12">ܘܰܕ݂ܙܳܟ݂ܶܐ
ܐܶܥܒ݁ܕ݂ܶܗ
ܥܰܡܽܘܕ݂ܳܐ
ܒ݁ܗܰܝܟ݁ܠܳܐ
ܕ݁ܰܐܠܳܗܳܐ
ܘܰܠܒ݂ܰܪ ܠܳܐ
ܢܶܦ݁ܽܘܩ
ܬ݁ܽܘܒ݂
ܘܶܐܟ݂ܬ݁ܽܘܒ݂
ܥܠܰܘܗ݈ܝ ܫܡܳܐ
ܕ݁ܰܐܠܳܗܝ
ܘܰܫܡܳܐ
ܕ݁ܰܡܕ݂ܺܝܢ݈ܬ݁ܳܐ
ܚܰܕ݂݈ܬ݂ܳܐ
ܐܽܘܪܺܫܠܶܡ
ܐܰܝܕ݂ܳܐ
ܕ݁ܢܳܚܬ݁ܳܐ ܡܶܢ
ܐܰܠܳܗܝ ܘܰܫܡܳܐ
ܕ݁ܺܝܠܝ
ܚܰܕ݂݈ܬ݂ܳܐ܂</div>
<div type="v" n="13">ܘܕ݂ܺܐܝܬ݂
ܠܶܗ ܐܶܕ݂ܢܶܐ
ܢܶܫܡܰܥ ܡܳܢܳܐ
ܪܽܘܚܳܐ ܡܡܰܠܶܠ
ܠܥܺܕ݂ܳܬ݂ܳܐ܂</div>
<div type="v" n="14">ܘܰܠܡܰܠܰܐܟ݂ܳܐ
ܕ݁ܥܺܕ݈݁ܬ݁ܳܐ
ܕ݁ܠܰܐܝܺܕ݂ܺܝܩܺܝܰܐ
ܟ݁ܬ݂ܽܘܒ݂
ܗܳܟ݂ܰܢܳܐ
ܐܳܡܰܪ ܐܰܡܺܝܢ
ܣܳܗܕ݁ܳܐ
ܡܗܰܝܡܢܳܐ
ܘܫܰܪܺܝܪܳܐ
ܘܪܺܫܺܝܬ݂ܳܐ
ܕ݁ܰܒ݂ܪܺܝܬ݂ܶܗ
ܕ݁ܰܐܠܳܗܳܐ܂</div>
<div type="v" n="15">ܝܳܕ݂ܰܥ
ܐ݈ܢܳܐ
ܥܒ݂ܳܕ݂ܰܝܟ݁
ܠܳܐ ܩܰܪܺܝܪܳܐ
ܐܰܢ݈ܬ݁ ܘܠܳܐ
ܚܰܡܺܝܡܳܐ
ܕ݁ܘܳܠܶܐ ܗ݈ܘܳܐ
ܕ݁ܰܐܘ
ܩܰܪܺܝܪܳܐ
ܬ݁ܶܗܘܶܐ ܐܰܘ
ܚܰܡܺܝܡܳܐ܂</div>
<div type="v" n="16">ܘܺܐܝܬ݂ܰܝܟ݁
ܦ݁ܳܫܽܘܪܳܐ
ܘܠܳܐ ܩܰܪܺܝܪܳܐ
ܘܠܳܐ ܚܰܡܺܝܡܳܐ
ܥܬ݂ܺܝܕ݂ ܐ݈ܢܳܐ
ܠܰܡܬ݂ܳܒ݂ܽܘܬ݂ܳܟ݂
ܡܶܢ ܦ݁ܽܘܡܝ܂</div>
<div type="v" n="17">ܡܶܛܽܠ
ܕ݁ܶܐܡܰܪܬ݁
ܕ݁ܥܰܬ݁ܺܝܪܳܐ
ܐܰܢ݈ܬ݁
ܘܥܶܬ݂ܪܶܬ݂
ܘܥܰܠ ܡܶܕ݁ܶܡ
ܠܳܐ ܣܢܺܝܩ
ܐ݈ܢܳܐ ܘܠܳܐ
ܝܳܕ݂ܰܥ ܐܰܢ݈ܬ݁
ܕ݁ܰܐܢ݈ܬ݁ ܗ݈ܘ
ܡܚܺܝܠܳܐ
ܘܕ݂ܳܘܝܳܐ
ܘܡܶܣܟ݁ܺܢܳܐ
ܘܥܰܪܛܶܠܳܝܳܐ܂</div>
<div type="v" n="18">ܡܳܠܶܟ݂
ܐ݈ܢܳܐ ܠܳܟ݂
ܕ݁ܬ݂ܶܙܒ݁ܶܢ
ܡܶܢܝ ܕ݁ܰܗܒ݂ܳܐ
ܕ݁ܰܒ݂ܚܺܝܪ ܡܶܢ
ܢܽܘܪܳܐ
ܕ݁ܬ݂ܶܥܬ݁ܰܪ
ܘܡܳܐܢܶܐ
ܚܶܘܳܪܶܐ
ܠܡܶܬ݂ܥܰܛܳܦ݂ܽܘ
ܘܠܳܐ
ܬ݁ܶܬ݂ܓ݁ܠܶܐ
ܒ݁ܶܗܬ݁ܬ݂ܳܐ
ܕ݁ܥܰܪܛܶܠܳܝܽܘܬ݂ܳܟ݂
ܘܰܫܝܳܦ݂ܳܐ
ܟ݁ܚܽܘܠ
ܕ݁ܬ݂ܶܚܙܶܐ܂</div>
<div type="v" n="19">ܐܶܢܳܐ
ܠܰܐܝܠܶܝܢ
ܕ݁ܪܳܚܶܡ ܐ݈ܢܳܐ
ܡܰܟ݁ܶܣ ܐ݈ܢܳܐ
ܘܪܳܕ݂ܶܐ ܐ݈ܢܳܐ
ܛܰܢ ܗܳܟ݂ܺܝܠ
ܘܬ݂ܽܘܒ݂܂</div>
<div type="v" n="20">ܗܳܐ
ܩܳܡܶܬ݂ ܥܰܠ
ܬ݁ܰܪܥܳܐ
ܘܶܐܩܽܘܫ ܐܶܢ
ܐ݈ܢܳܫ ܫܳܡܰܥ
ܒ݁ܩܳܠܝ
ܘܢܶܦ݂ܬ݁ܰܚ
ܬ݁ܰܪܥܳܐ
ܘܶܐܥܽܘܠ
ܘܰܐܚܫܶܡ ܥܰܡܶܗ
ܘܗܽܘ ܥܰܡܝ܂</div>
<div type="v" n="21">ܘܰܕ݂ܙܳܟ݂ܶܐ
ܐܶܬ݁ܶܠ ܠܶܗ
ܠܡܶܬ݁ܰܒ݂ ܥܰܡܝ
ܥܰܠ ܟ݁ܽܘܪܣܝܳܐ
ܕ݁ܺܝܠܝ
ܐܰܝܟ݁ܰܢܳܐ
ܕ݁ܶܐܢܳܐ
ܙܟ݂ܺܝܬ݂
ܘܝܶܬ݂ܒ݁ܶܬ݂
ܥܰܡ ܐܳܒ݂ܝ ܥܰܠ
ܟ݁ܽܘܪܣܝܳܐ
ܕ݁ܺܝܠܶܗ܂</div>
<div type="v" n="22">ܡܰܢ
ܕ݁ܺܐܝܬ݂ ܠܶܗ
ܐܶܕ݂ܢܶܐ
ܢܶܫܡܰܥ ܡܳܢܳܐ
ܪܽܘܚܳܐ ܡܡܰܠܶܠ
ܠܥܺܕ݂ܳܬ݂ܳܐ܂</div>
</div>
<div type="ch" n="4">
<div type="title" n="title"> ܀ ܓܢܝܢܐ
ܕܝܘܚܢܢ ܕܕ </div>
<div type="v" n="1">ܡܶܢ
ܒ݁ܳܬ݂ܰܪ
ܗܳܠܶܝܢ ܚܙܺܝܬ݂
ܘܗܳܐ ܬ݁ܰܪܥܳܐ
ܦ݁ܬ݂ܺܝܚܳܐ
ܒ݁ܰܫܡܰܝܳܐ
ܘܩܳܠܳܐ ܗܰܘ
ܕ݁ܫܶܡܥܶܬ݂
ܐܰܝܟ݂
ܫܺܝܦ݂ܽܘܪܳܐ
ܡܰܠܶܠ ܥܰܡܝ
ܠܡܺܐܡܰܪ ܣܰܩ
ܠܗܳܪܟ݁ܳܐ
ܘܶܐܚܰܘܶܝܟ݂
ܡܳܐ ܕ݁ܺܝܗܺܝܒ݂
ܠܡܶܗܘܳܐ
ܒ݁ܳܬ݂ܰܪ
ܗܳܠܶܝܢ܂</div>
<div type="v" n="2">ܘܡܶܚܕ݂ܳܐ
ܗܘܺܝܬ݂ ܒ݁ܪܽܘܚ
ܘܗܳܐ
ܟ݁ܽܘܪܣܝܳܐ
ܣܺܝܡ
ܒ݁ܰܫܡܰܝܳܐ
ܘܥܰܠ
ܟ݁ܽܘܪܣܝܳܐ
ܝܳܬ݂ܶܒ݂܂</div>
<div type="v" n="3">ܘܰܕ݂ܝܳܬ݂ܶܒ݂
ܐܰܝܟ݂
ܕ݁ܡܽܘܬ݂ܳܐ
ܕ݁ܚܶܙܘܳܐ
ܕ݁ܟ݂ܺܐܦ݂ܳܐ
ܕ݁ܝܰܫܦ݁ܶܗ
ܘܰܕ݂ܣܳܪܕ݂ܳܘܢ
ܘܩܶܫܬ݁ܳܐ
ܕ݁ܰܥܢܳܢܳܐ
ܕ݁ܰܚܕ݂ܳܪܰܘܗ݈ܝ
ܕ݁ܟ݂ܽܘܪܣܝܳܐ
ܕ݁ܡܽܘܬ݂
ܚܶܙܘܳܐ
ܕ݁ܰܙܡܰܪܰܓ݂ܕ݂ܶܐ܂</div>
<div type="v" n="4">ܘܰܚܕ݂ܳܪ
ܟ݁ܽܘܪܣܝܳܐ
ܟ݁ܽܘܪܣܰܘܳܬ݂ܳܐ
ܥܶܣܪܺܝܢ
ܘܰܐܪܒ݁ܥܳܐ
ܘܰܥܠܰܝܗܽܘܢ
ܕ݁ܶܝܢ
ܕ݁ܟ݂ܽܘܪܣܰܘܳܬ݂ܳܐ
ܥܶܣܪܺܝܢ
ܘܰܐܪܒ݁ܥܳܐ
ܩܰܫܺܝܫܺܝܢ
ܕ݁ܝܳܬ݂ܒ݁ܺܝܢ
ܕ݁ܰܥܛܺܝܦ݂ܺܝܢ
ܡܳܐܢܶܐ
ܚܶܘܳܪܶܐ ܘܥܰܠ
ܩܰܪܩܦ݂ܳܬ݂ܗܽܘܢ
ܟ݁ܠܺܝܠܶܐ
ܕ݁ܕ݂ܰܗܒ݂ܳܐ܂</div>
<div type="v" n="5">ܘܡܶܢ
ܟ݁ܽܘܪܣܰܘܳܬ݂ܳܐ
ܢܳܦ݂ܩܺܝܢ
ܪܰܥܡܶܐ
ܘܒ݂ܰܪܩܶܐ
ܘܩܳܠܶܐ
ܘܫܰܒ݂ܥܳܐ
ܢܰܗܺܝܪܶܐ
ܕ݁ܝܳܩܕ݁ܺܝܢ
ܩܕ݂ܳܡܰܘܗ݈ܝ
ܕ݁ܟ݂ܽܘܪܣܝܳܐ
ܐܰܝܠܶܝܢ
ܕ݁ܺܐܝܬ݂ܰܝܗܽܘܢ
ܫܒ݂ܰܥ ܪܽܘܚܺܝܢ
ܕ݁ܰܐܠܳܗܳܐ܂</div>
<div type="v" n="6">ܘܰܩܕ݂ܳܡ
ܟ݁ܽܘܪܣܝܳܐ
ܝܰܡܳܐ
ܕ݁ܰܙܓ݂ܽܘܓ݂ܺܝܬ݂ܳܐ
ܐܰܝܟ݂
ܕ݁ܽܘܡܝܳܐ
ܕ݁ܰܓ݂ܠܺܝܕ݂ܳܐ
ܘܰܒ݂ܡܶܨܥܰܬ݂
ܟ݁ܽܘܪܣܝܳܐ
ܘܰܚܕ݂ܳܪܰܘܗ݈ܝ
ܕ݁ܟ݂ܽܘܪܣܝܳܐ
ܐܰܪܒ݁ܰܥ
ܚܰܝܘܳܢ
ܕ݁ܡܰܠܝܳܢ
ܥܰܝܢܶܐ ܡܶܢ
ܩܕ݂ܳܡܰܝܗܶܝܢ
ܘܡܶܢ
ܒ݁ܶܣܬ݁ܰܪܗܶܝܢ܂</div>
<div type="v" n="7">ܚܰܝܽܘܬ݂ܳܐ
ܩܰܕ݂ܡܳܝܬ݁ܳܐ
ܕ݁ܳܡܝܳܐ
ܠܰܐܪܝܳܐ
ܘܚܰܝܽܘܬ݂ܳܐ
ܕ݁ܬ݂ܰܪܬ݁ܶܝܢ
ܕ݁ܡܽܘܬ݂ܳܐ
ܕ݁ܥܶܓ݂ܠܳܐ
ܘܚܰܝܽܘܬ݂ܳܐ
ܕ݁ܰܬ݂ܠܳܬ݂
ܐܺܝܬ݂ ܠܳܗ
ܐܰܦ݁ܶܐ ܐܰܝܟ݂
ܕ݁ܒ݂ܰܪܢܳܫܳܐ
ܘܚܰܝܽܘܬ݂ܳܐ
ܕ݁ܰܐܪܒ݁ܰܥ
ܕ݁ܡܽܘܬ݂ܳܐ
ܕ݁ܢܶܫܪܳܐ
ܕ݁ܦ݂ܳܪܰܚ܂</div>
<div type="v" n="8">ܐܰܪܒ݁ܥܳܬ݁ܰܝܗܶܝܢ
ܚܰܝܘܳܬ݂ܳܐ
ܟ݁ܽܠܚܕ݂ܳܐ
ܡܶܢܗܶܝܢ
ܩܳܝܡܳܐ ܘܺܐܝܬ݂
ܠܳܗ ܡܶܢ
ܛܶܦ݂ܪܶܝܗ
ܘܰܠܥܶܠ ܫܬ݁ܳܐ
ܓ݁ܶܦ݁ܺܝܢ
ܚܽܘܕ݂ܪܳܢܳܐܝܺܬ݂
ܘܡܶܢ ܠܓ݂ܰܘ
ܡܰܠܝܳܢ ܥܰܝܢܶܐ
ܘܫܶܠܝܳܐ ܠܰܝܬ݁
ܠܗܶܝܢ
ܐܺܝܡܳܡܳܐ
ܘܠܺܠܝܳܐ
ܠܡܺܐܡܰܪ
ܩܰܕ݁ܺܝܫ
ܩܰܕ݁ܺܝܫ
ܩܰܕ݁ܺܝܫ
ܡܳܪܝܳܐ
ܐܰܠܳܗܳܐ
ܐܰܚܺܝܕ݂ ܟ݁ܽܠ
ܗܰܘ
ܕ݁ܺܐܝܬ݂ܰܘܗ݈ܝ
ܗ݈ܘܳܐ
ܘܺܐܝܬ݂ܰܘܗ݈ܝ
ܘܳܐܬ݂ܶܐ܂</div>
<div type="v" n="9">ܘܡܳܐ
ܕ݁ܝܰܗ݈ܒ݂
ܐܰܪܒ݁ܥܳܬ݁ܰܝܗܶܝܢ
ܚܰܝܘܳܬ݂ܳܐ
ܬ݁ܶܫܒ݁ܽܘܚܬ݁ܳܐ
ܘܺܐܝܩܳܪܳܐ
ܘܩܽܘܒ݁ܳܠ
ܛܰܝܒ݁ܽܘܬ݂ܳܐ
ܠܰܕ݂ܝܳܬ݂ܶܒ݂
ܥܰܠ ܟ݁ܽܘܪܣܝܳܐ
ܘܠܰܕ݂ܚܰܝ
ܠܥܳܠܰܡ
ܥܳܠܡܺܝܢ
ܐܰܡܺܝܢ܂</div>
<div type="v" n="10">ܢܶܦ݁ܠܽܘܢ
ܥܶܣܪܺܝܢ
ܘܰܐܪܒ݁ܥܳܐ
ܩܰܫܺܝܫܺܝܢ
ܩܕ݂ܳܡ ܡܰܢ
ܕ݁ܝܳܬ݂ܶܒ݂ ܥܰܠ
ܟ݁ܽܘܪܣܝܳܐ
ܘܢܶܣܓ݁ܕ݂ܽܘܢ
ܠܥܳܠܰܡ
ܥܳܠܡܺܝܢ
ܐܰܡܺܝܢ ܠܡܰܢ
ܕ݁ܚܰܝ
ܘܢܰܪܡܽܘܢ
ܟ݁ܠܺܝܠܰܝܗܽܘܢ
ܩܕ݂ܳܡ
ܟ݁ܽܘܪܣܝܳܐ
ܟ݁ܰܕ݂
ܐܳܡܪܺܝܢ܂</div>
<div type="v" n="11">ܕ݁ܫܳܘܶܝܬ݁
ܗ݈ܽܘ ܡܳܪܰܢ
ܘܰܐܠܳܗܰܢ
ܠܡܶܣܰܒ݂
ܬ݁ܶܫܒ݁ܽܘܚܬ݁ܳܐ
ܘܺܐܝܩܳܪܳܐ
ܘܚܰܝܠܳܐ ܡܶܛܽܠ
ܕ݁ܰܐܢ݈ܬ݁
ܒ݁ܪܰܝܬ݁ ܟ݁ܽܠ
ܘܰܒ݂ܝܰܕ݂
ܨܶܒ݂ܝܳܢܳܟ݂
ܗܘܰܝ
ܘܶܐܬ݂ܒ݁ܪܺܝ܂</div>
</div>
<div type="ch" n="5">
<div type="title" n="title"> ܀ ܓܢܝܢܐ
ܕܝܘܚܢܢ ܗܗ </div>
<div type="v" n="1">ܘܰܚܙܺܝܬ݂
ܥܰܠ ܝܰܡܺܝܢܶܗ
ܕ݁ܗܰܘ
ܕ݁ܝܳܬ݂ܶܒ݂ ܥܰܠ
ܟ݁ܽܘܪܣܝܳܐ
ܟ݁ܬ݂ܳܒ݂ܳܐ
ܕ݁ܰܪܫܺܝܡ ܡܶܢ
ܠܓ݂ܰܘ ܘܡܶܢ
ܠܒ݂ܰܪ
ܘܰܛܒ݂ܺܝܥ
ܛܰܒ݂ܥܶܐ
ܫܰܒ݂ܥܳܐ܂</div>
<div type="v" n="2">ܘܰܚܙܺܝܬ݂
ܐ݈ܚܪܺܢܳܐ
ܡܰܠܰܐܟ݂ܳܐ
ܚܰܝܠܬ݂ܳܢܳܐ
ܕ݁ܡܰܟ݂ܪܶܙ
ܒ݁ܩܳܠܳܐ ܪܳܡܳܐ
ܡܰܢ ܫܳܘܶܐ
ܠܡܶܦ݂ܬ݁ܰܚ
ܟ݁ܬ݂ܳܒ݂ܳܐ
ܘܰܠܡܶܫܪܳܐ
ܛܰܒ݂ܥܰܘܗ݈ܝ܂</div>
<div type="v" n="3">ܘܠܰܝܬ݁
ܕ݁ܶܐܬ݂ܡܨܺܝ
ܒ݁ܰܫܡܰܝܳܐ
ܘܠܳܐ ܒ݁ܰܐܪܥܳܐ
ܘܠܳܐ
ܕ݁ܰܠܬ݂ܰܚܬ݁
ܡܶܢ ܐܰܪܥܳܐ
ܠܡܶܦ݂ܬ݁ܰܚ
ܠܰܟ݂ܬ݂ܳܒ݂ܳܐ
ܘܰܠܡܶܫܪܳܐ
ܛܰܒ݂ܥܰܘܗ݈ܝ
ܘܰܠܡܶܚܙܝܶܗ܂</div>
<div type="v" n="4">ܘܒ݂ܳܟ݂ܶܐ
ܗ݈ܘܺܝܬ݂
ܣܰܓ݁ܺܝ ܡܶܛܽܠ
ܕ݁ܠܰܝܬ݁
ܕ݁ܶܐܫܬ݁ܟ݂ܰܚ
ܕ݁ܫܳܘܶܐ
ܠܡܶܦ݂ܬ݁ܰܚ
ܠܰܟ݂ܬ݂ܳܒ݂ܳܐ
ܘܰܠܡܶܫܪܳܐ
ܛܰܒ݂ܥܰܘܗ݈ܝ܂</div>
<div type="v" n="5">ܘܚܰܕ݂ ܡܶܢ
ܩܰܫܺܝܫܶܐ
ܐܶܡܰܪ ܠܺܝ ܠܳܐ
ܬ݁ܶܒ݂ܟ݁ܶܐ ܗܳܐ
ܙܟ݂ܳܐ ܐܰܪܝܳܐ
ܡܶܢ ܫܰܒ݂ܛܳܐ
ܕ݁ܺܝܗܽܘܕ݂ܳܐ
ܥܶܩܳܪܳܐ
ܕ݁ܕ݂ܰܘܺܝܕ݂
ܢܶܦ݂ܬ݁ܰܚ
ܟ݁ܬ݂ܳܒ݂ܳܐ
ܘܛܰܒ݂ܥܰܘܗ݈ܝ܂</div>
<div type="v" n="6">ܘܰܚܙܺܝܬ݂
ܒ݁ܡܶܨܥܰܬ݂
ܟ݁ܽܘܪܣܝܳܐ
ܘܕ݂ܰܐܪܒ݁ܰܥ
ܚܰܝܘܳܢ
ܘܰܕ݂ܩܰܫܺܝܫܶܐ
ܐܶܡܪܳܐ
ܕ݁ܩܳܐܶܡ ܐܰܝܟ݂
ܢܟ݂ܺܝܣܳܐ
ܘܺܐܝܬ݂ ܠܶܗ
ܩܰܪܢܳܬ݂ܳܐ
ܫܒ݂ܰܥ ܘܥܰܝܢܶܐ
ܫܒ݂ܰܥ ܐܰܝܠܶܝܢ
ܕ݁ܺܐܝܬ݂ܰܝܗܶܝܢ
ܫܒ݂ܰܥ ܪܽܘܚܶܐ
ܕ݁ܰܐܠܳܗܳܐ
ܕ݁ܡܶܫܬ݁ܰܕ݁ܪܳܢ
ܠܟ݂ܽܠܳܗ
ܐܰܪܥܳܐ܂</div>
<div type="v" n="7">ܘܶܐܬ݂ܳܐ
ܘܰܢܣܰܒ݂
ܟ݁ܬ݂ܳܒ݂ܳܐ ܡܶܢ
ܐܺܝܕ݂ܶܗ ܕ݁ܗܰܘ
ܕ݁ܝܳܬ݂ܶܒ݂ ܥܰܠ
ܟ݁ܽܘܪܣܝܳܐ܂</div>
<div type="v" n="8">ܘܟ݂ܰܕ݂
ܫܰܩܠܶܗ
ܠܰܟ݂ܬ݂ܳܒ݂ܳܐ
ܐܰܪܒ݁ܰܥ
ܚܰܝܘܳܢ
ܘܥܶܣܪܺܝܢ
ܘܰܐܪܒ݁ܥܳܐ
ܩܰܫܺܝܫܺܝܢ
ܢܦ݂ܰܠܘ
ܩܕ݂ܳܡܰܘܗ݈ܝ
ܕ݁ܶܐܡܪܳܐ
ܟ݁ܰܕ݂ ܐܺܝܬ݂
ܠܟ݂ܽܠܚܰܕ݂
ܚܰܕ݂ ܡܶܢܗܽܘܢ
ܩܺܝܬ݂ܳܪܳܐ
ܘܙܳܒ݂ܽܘܪܳܐ
ܕ݁ܕ݂ܰܗܒ݂ܳܐ
ܕ݁ܡܰܠܝܳܐ
ܒ݁ܶܣܡܶܐ
ܐܰܝܠܶܝܢ
ܕ݁ܺܐܝܬ݂ܰܝܗܶܝܢ
ܨܠܰܘܳܬ݂ܳܐ
ܕ݁ܩܰܕ݁ܺܝܫܶܐ܂</div>
<div type="v" n="9">ܕ݁ܰܡܫܰܒ݁ܚܺܝܢ
ܬ݁ܶܫܒ݁ܽܘܚܬ݁ܳܐ
ܚܕ݂ܰܬ݂ܳܐ
ܘܳܐܡܪܺܝܢ
ܫܳܘܶܝܬ݁ ܗ݈ܽܘ
ܠܡܶܣܒ݂ܺܝܘܗ݈ܝ
ܠܰܟ݂ܬ݂ܳܒ݂ܳܐ
ܘܰܠܡܶܫܪܳܐ
ܛܰܒ݂ܥܰܘܗ݈ܝ
ܥܰܠ
ܕ݁ܶܐܬ݂ܢܟ݂ܶܣܬ݁
ܘܰܙܒ݂ܰܢܬ݁ܳܢ
ܒ݁ܰܕ݂ܡܳܟ݂
ܠܰܐܠܳܗܳܐ ܡܶܢ
ܟ݁ܽܠ
ܫܰܪܒ݁ܳܬ݂ܳܐ
ܘܥܰܡ݈ܡܶܐ
ܘܶܐܡܘܳܬ݂ܳܐ܂</div>
<div type="v" n="10">ܘܰܥܒ݂ܰܕ݁ܬ݁
ܐܶܢܽܘܢ
ܠܰܐܠܳܗܰܢ
ܡܰܠܟ݁ܽܘܬ݂ܳܐ
ܘܟ݂ܳܗܢܶܐ
ܘܡܰܠܟ݁ܶܐ
ܘܢܰܡܠܟ݂ܽܘܢ
ܥܰܠ ܐܰܪܥܳܐ܂</div>
<div type="v" n="11">ܘܰܚܙܺܝܬ݂
ܘܫܶܡܥܶܬ݂
ܐܰܝܟ݂ ܩܳܠܳܐ
ܕ݁ܡܰܠܰܐܟ݂ܶܐ
ܣܰܓ݁ܺܝܶܐܐ
ܚܕ݂ܳܪܰܝ
ܟ݁ܽܘܪܣܝܳܐ
ܘܰܕ݂ܚܰܝܘܳܬ݂ܳܐ
ܘܰܕ݂ܩܰܫܺܝܫܶܐ
ܘܺܐܝܬ݂ܰܘܗ݈ܝ
ܗ݈ܘܳܐ
ܡܶܢܝܳܢܗܽܘܢ
ܪܶܒ݁ܽܘ
ܪܶܒ݁ܘܳܢ
ܘܳܐܠܶܦ݂
ܐܰܠܦ݂ܺܝܢ܂</div>
<div type="v" n="12">ܘܳܐܡܪܺܝܢ
ܒ݁ܩܳܠܳܐ ܪܳܡܳܐ
ܫܳܘܶܝܬ݁ ܗ݈ܽܘ
ܐܶܡܪܳܐ
ܢܟ݂ܺܝܣܳܐ
ܠܡܶܣܰܒ݂
ܚܰܝܠܳܐ
ܘܥܽܘܬ݂ܪܳܐ
ܘܚܶܟ݂ܡܬ݂ܳܐ
ܘܥܽܘܫܢܳܐ
ܘܺܐܝܩܳܪܳܐ
ܘܬ݂ܶܫܒ݁ܽܘܚܬ݁ܳܐ
ܘܒ݂ܽܘܪܟ݁ܬ݂ܳܐ܂</div>
<div type="v" n="13">ܘܟ݂ܽܠ
ܒ݁ܪܺܝܬ݂ܳܐ
ܕ݁ܒ݂ܰܫܡܰܝܳܐ
ܘܒ݂ܰܐܪܥܳܐ
ܘܕ݂ܰܠܬ݂ܰܚܬ݁
ܡܶܢ ܐܰܪܥܳܐ
ܘܕ݂ܰܒ݂ܝܰܡܳܐ
ܐܺܝܬ݂ܶܝܗ
ܘܟ݂ܽܠ
ܕ݁ܰܒ݂ܗܽܘܢ
ܘܫܶܡܥܶܬ݂
ܕ݁ܳܐܡܪܺܝܢ
ܠܰܕ݂ܝܳܬ݂ܶܒ݂
ܥܰܠ ܟ݁ܽܘܪܣܝܳܐ
ܘܠܶܐܡܪܳܐ
ܕ݁ܒ݂ܽܘܪܟ݁ܬ݂ܳܐ
ܘܺܐܝܩܳܪܳܐ
ܘܬ݂ܶܫܒ݁ܽܘܚܬ݁ܳܐ
ܘܽܐܘܚܕ݁ܳܢܳܐ
ܠܥܳܠܰܡ
ܥܳܠܡܺܝܢ܂</div>
<div type="v" n="14">ܘܰܐܪܒ݁ܰܥ
ܚܰܝܘܳܢ
ܕ݁ܳܐܡܪܳܢ
ܐܰܡܺܝܢ
ܘܩܰܫܺܝܫܶܐ
ܢܦ݂ܰܠܘ
ܘܰܣܓ݂ܶܕ݂ܘ܂</div>
</div>
<div type="ch" n="6">
<div type="title" n="title"> ܀ ܓܢܝܢܐ
ܕܝܘܚܢܢ ܘܘ </div>
<div type="v" n="1">ܘܰܚܙܺܝܬ݂
ܟ݁ܰܕ݂ ܦ݁ܬ݂ܰܚ
ܐܶܡܪܳܐ ܚܰܕ݂
ܡܶܢ ܫܰܒ݂ܥܳܐ
ܛܰܒ݂ܥܺܝܢ
ܘܫܶܡܥܶܬ݂
ܠܰܚܕ݂ܳܐ ܡܶܢ
ܐܰܪܒ݁ܰܥ
ܚܰܝܘܳܢ
ܕ݁ܳܐܡܪܳܐ
ܐܰܝܟ݂ ܩܳܠܳܐ
ܕ݁ܪܰܥܡܶܐ ܬ݁ܳܐ
ܘܰܚܙܺܝ܂</div>
<div type="v" n="2">ܘܫܶܡܥܶܬ݂
ܘܰܚܙܺܝܬ݂ ܘܗܳܐ
ܣܽܘܣܝܳܐ
ܚܶܘܳܪܳܐ
ܘܰܕ݂ܝܳܬ݂ܶܒ݂
ܥܠܰܘܗ݈ܝ ܐܺܝܬ݂
ܠܶܗ ܩܶܫܬ݁ܳܐ
ܘܶܐܬ݂ܺܝܗܶܒ݂
ܠܶܗ ܟ݁ܠܺܝܠܳܐ
ܘܰܢܦ݂ܰܩ
ܙܰܟ݁ܳܝ
ܘܙܳܟ݂ܶܐ
ܘܰܕ݂ܢܶܙܟ݁ܶܐ܂</div>
<div type="v" n="3">ܘܟ݂ܰܕ݂
ܦ݁ܬ݂ܰܚ
ܛܰܒ݂ܥܳܐ
ܕ݁ܰܬ݂ܪܶܝܢ
ܫܶܡܥܶܬ݂
ܠܚܰܝܽܘܬ݂ܳܐ
ܕ݁ܬ݂ܰܪܬ݁ܶܝܢ
ܕ݁ܳܐܡܪܳܐ
ܬ݁ܳܐ܂</div>
<div type="v" n="4">ܘܰܢܦ݂ܰܩ
ܣܽܘܣܝܳܐ
ܣܽܘܡܳܩܳܐ
ܘܠܰܕ݂ܝܳܬ݂ܶܒ݂
ܥܠܰܘܗ݈ܝ
ܐܶܬ݂ܺܝܗܶܒ݂
ܠܶܗ ܠܡܶܣܰܒ݂
ܫܠܳܡܳܐ ܡܶܢ
ܐܰܪܥܳܐ
ܕ݁ܠܰܚܕ݂ܳܕ݂ܶܐ
ܢܢܰܟ݁ܣܽܘܢ
ܘܶܐܬ݂ܝܰܗܒ݁ܰܬ݂
ܠܶܗ ܚܰܪܒ݁ܳܐ
ܪܰܒ݁ܬ݂ܳܐ܂</div>
<div type="v" n="5">ܘܟ݂ܰܕ݂
ܐܶܬ݂ܦ݁ܬ݂ܰܚ
ܛܰܒ݂ܥܳܐ
ܕ݁ܰܬ݂ܠܳܬ݂ܳܐ
ܫܶܡܥܶܬ݂
ܠܚܰܝܽܘܬ݂ܳܐ
ܕ݁ܰܬ݂ܠܳܬ݂
ܕ݁ܳܐܡܪܳܐ ܬ݁ܳܐ
ܘܗܳܐ ܣܽܘܣܝܳܐ
ܐܽܘܟ݁ܳܡܳܐ
ܘܰܕ݂ܝܳܬ݂ܶܒ݂
ܥܠܰܘܗ݈ܝ ܐܺܝܬ݂
ܡܰܐܣܰܬ݂ܳܐ
ܒ݁ܺܐܝܕ݂ܶܗ܂</div>
<div type="v" n="6">ܘܫܶܡܥܶܬ݂
ܩܳܠܳܐ ܡܶܢ
ܒ݁ܶܝܬ݂
ܚܰܝܘܳܬ݂ܳܐ
ܕ݁ܳܐܡܰܪ
ܩܰܒ݁ܳܐ
ܕ݁ܚܶܛܶܐ
ܒ݁ܕ݂ܺܝܢܳܪܳܐ
ܘܰܬ݂ܠܳܬ݂ܳܐ
ܩܰܒ݁ܺܝܢ
ܕ݁ܰܣܥܳܪܳܐ
ܒ݁ܕ݂ܺܝܢܳܪܳܐ
ܘܰܠܚܰܡܪܳܐ
ܘܰܠܡܶܫܚܳܐ ܠܳܐ
ܬ݁ܰܗܰܪ܂</div>
<div type="v" n="7">ܘܟ݂ܰܕ݂
ܦ݁ܬ݂ܰܚ
ܛܰܒ݂ܥܳܐ
ܕ݁ܰܐܪܒ݁ܥܳܐ
ܫܶܡܥܶܬ݂ ܩܳܠܳܐ
ܕ݁ܚܰܝܽܘܬ݂ܳܐ
ܕ݁ܳܐܡܪܳܐ
ܬ݁ܳܐ܂</div>
<div type="v" n="8">ܘܰܚܙܺܝܬ݂
ܣܽܘܣܝܳܐ
ܝܽܘܪܳܩܳܐ
ܘܰܫܡܶܗ ܕ݁ܗܰܘ
ܕ݁ܝܳܬ݂ܶܒ݂
ܥܠܰܘܗ݈ܝ
ܡܰܘܬ݁ܳܐ
ܘܰܫܝܽܘܠ
ܢܩܺܝܦ݂ܳܐ ܠܶܗ
ܘܶܐܬ݂ܺܝܗܶܒ݂
ܠܶܗ ܫܽܘܠܛܳܢܳܐ
ܥܰܠ ܪܽܘܒ݂ܥܳܗ
ܕ݁ܰܐܪܥܳܐ
ܕ݁ܰܢܩܰܛܶܠ
ܒ݁ܚܰܪܒ݁ܳܐ
ܘܰܒ݂ܟ݂ܰܦ݂ܢܳܐ
ܘܰܒ݂ܡܰܘܬ݁ܳܐ
ܘܰܒ݂ܚܰܝܽܘܬ݂ܳܐ
ܕ݁ܰܐܪܥܳܐ܂</div>
<div type="v" n="9">ܘܟ݂ܰܕ݂
ܦ݁ܬ݂ܰܚ
ܠܛܰܒ݂ܥܳܐ
ܕ݁ܚܰܡܫܳܐ
ܚܙܺܝܬ݂
ܠܬ݂ܰܚܬ݁ ܡܶܢ
ܡܰܕ݂ܒ݁ܚܳܐ
ܠܢܰܦ݂ܫܳܬ݂ܳܐ
ܕ݁ܶܐܬ݂ܩܰܛܰܠ
ܡܶܛܽܠ ܡܶܠܬ݂ܳܐ
ܕ݁ܰܐܠܳܗܳܐ
ܘܡܶܛܽܠ
ܣܳܗܕ݁ܽܘܬ݂ܳܐ
ܕ݁ܝܶܫܽܘܥ ܗܳܝ
ܕ݁ܺܐܝܬ݂ ܗ݈ܘܳܐ
ܠܗܽܘܢ܂</div>
<div type="v" n="10">ܘܰܩܥܰܘ
ܒ݁ܩܳܠܳܐ
ܪܰܒ݁ܳܐ
ܘܳܐܡܪܺܝܢ
ܥܕ݂ܰܡܳܐ
ܠܶܐܡܰܬ݂ܝ
ܡܳܪܝܳܐ
ܩܰܕ݁ܺܝܫܳܐ
ܘܫܰܪܺܝܪܳܐ ܠܳܐ
ܕ݁ܳܝܢܰܬ݂
ܘܬ݂ܳܒ݂ܥܰܬ݁
ܕ݁ܡܰܢ ܡܶܢ
ܥܳܡܽܘܪܶܝܗ
ܕ݁ܰܐܪܥܳܐ܂</div>
<div type="v" n="11">ܘܶܐܬ݂ܝܰܗܒ݁ܰܬ݂
ܠܟ݂ܽܠܚܰܕ݂
ܚܰܕ݂ ܡܶܢܗܽܘܢ
ܐܶܣܛܠܳܐ
ܚܶܘܳܪܬ݁ܳܐ
ܘܶܐܬ݂ܶܐܡܰܪ
ܕ݁ܢܶܬ݁ܬ݁ܢܺܝܚܽܘܢ
ܥܰܕ݂ ܥܶܕ݁ܳܢ
ܙܒ݂ܰܢ ܙܥܽܘܪ
ܥܕ݂ܰܡܳܐ
ܕ݁ܡܶܫܬ݁ܰܡܠܶܝܢ
ܐܳܦ݂
ܟ݁ܢܰܘܳܬ݂ܗܽܘܢ
ܘܰܐܚܰܝܗܽܘܢ
ܐܰܝܠܶܝܢ
ܕ݁ܰܥܬ݂ܺܝܕ݂ܺܝܢ
ܠܡܶܬ݂ܩܰܛܳܠܽܘ
ܐܰܝܟ݂ ܕ݁ܳܐܦ݂
ܗܳܢܽܘܢ܂</div>
<div type="v" n="12">ܘܰܚܙܺܝܬ݂
ܟ݁ܰܕ݂ ܦ݁ܬ݂ܰܚ
ܛܰܒ݂ܥܳܐ
ܕ݁ܶܫܬ݁ܳܐ
ܘܢܰܘܕ݁ܳܐ
ܪܰܒ݁ܳܐ ܗ݈ܘܳܐ
ܘܫܶܡܫܳܐ ܐܰܝܟ݂
ܣܰܩܳܐ
ܕ݁ܣܰܥܪܳܐ
ܐܽܘܟ݁ܳܡ ܗܘܳܐ
ܘܣܰܗܪܳܐ
ܟ݁ܽܠܶܗ ܗܘܳܐ
ܠܶܗ ܐܰܝܟ݂
ܕ݁ܡܳܐ܂</div>
<div type="v" n="13">ܘܟ݂ܰܘܟ݁ܒ݂ܶܐ
ܕ݁ܰܫܡܰܝܳܐ
ܢܦ݂ܰܠܘ ܥܰܠ
ܐܰܪܥܳܐ ܐܰܝܟ݂
ܬ݁ܺܬ݁ܳܐ
ܕ݁ܫܳܕ݂ܝܳܐ
ܦ݁ܰܩܽܘܥܶܝܗ
ܡܶܢ ܪܽܘܚܳܐ
ܥܰܫܺܝܢܬ݁ܳܐ
ܡܳܐ
ܕ݁ܡܶܬ݁ܬ݁ܙܺܝܥܳܐ܂</div>
<div type="v" n="14">ܘܰܫܡܰܝܳܐ
ܐܶܬ݂ܦ݁ܪܶܫ
ܘܰܐܝܟ݂
ܟ݁ܬ݂ܳܒ݂ܶܐ
ܐܶܬ݂ܟ݁ܪܶܟ݂ܘ
ܘܟ݂ܽܠ ܛܽܘܪ
ܘܟ݂ܽܠ
ܓ݁ܳܙܰܪܬ݁ܳܐ
ܡܶܢ
ܕ݁ܽܘܟ݁ܰܬ݂ܗܽܘܢ
ܐܶܬ݁ܬ݁ܙܺܝܥܘ܂</div>
<div type="v" n="15">ܘܡܰܠܟ݁ܶܐ
ܕ݁ܰܐܪܥܳܐ
ܘܪܰܘܪܒ݂ܳܢܶܐ
ܘܪܺܝܫܰܝ
ܐܰܠܦ݂ܶܐ
ܘܥܰܬ݁ܺܝܪܶܐ
ܘܚܰܝܠܰܘܳܬ݂ܳܐ
ܘܟ݂ܽܠ
ܥܰܒ݂ܕ݁ܶܐ
ܘܰܒ݂ܢܰܝ
ܚܺܐܪܶܐ ܛܰܫܺܝܘ
ܢܰܦ݂ܫܗܽܘܢ
ܒ݁ܰܡܥܰܪܶܐ
ܘܰܒ݂ܫܽܘܥܶܐ
ܕ݁ܛܽܘܪܶܐ܂</div>
<div type="v" n="16">ܘܳܐܡܪܺܝܢ
ܠܛܽܘܪܶܐ
ܘܫܽܘܥܶܐ
ܕ݁ܦ݂ܶܠܘ ܥܠܰܝܢ
ܘܛܰܫܰܘ ܠܰܢ
ܡܶܢ ܩܕ݂ܳܡ
ܐܰܦ݁ܰܘܗ݈ܝ
ܕ݁ܶܐܡܪܳܐ܂</div>
<div type="v" n="17">ܡܶܛܽܠ
ܕ݁ܶܐܬ݂ܳܐ
ܝܰܘܡܳܐ ܪܰܒ݁ܳܐ
ܕ݁ܪܽܘܓ݂ܙܗܽܘܢ
ܘܡܰܢܽܘ
ܡܶܫܟ݁ܰܚ
ܠܰܡܩܳܡ܂</div>
</div>
<div type="ch" n="7">
<div type="title" n="title"> ܀ ܓܢܝܢܐ
ܕܝܘܚܢܢ ܙܙ </div>
<div type="v" n="1">ܘܡܶܢ
ܒ݁ܳܬ݂ܰܪ
ܗܳܕ݂ܶܐ ܚܙܺܝܬ݂
ܐܰܪܒ݁ܥܳܐ
ܡܰܠܰܐܟ݂ܺܝܢ
ܩܳܝܡܺܝܢ ܥܰܠ
ܐܰܪܒ݁ܰܥ
ܙܳܘܝܳܬ݂ܳܗ
ܕ݁ܰܐܪܥܳܐ
ܘܰܐܚܺܝܕ݂ܺܝܢ
ܠܰܐܪܒ݁ܥܰܬ݂
ܪܽܘܚܶܐ ܕ݁ܠܳܐ
ܢܶܫܰܒ݂ ܪܽܘܚܳܐ
ܥܰܠ ܐܰܪܥܳܐ
ܘܠܳܐ ܥܰܠ
ܝܰܡܳܐ ܘܠܳܐ
ܥܰܠ ܟ݁ܽܠ
ܐܺܝܠܳܢ܂</div>
<div type="v" n="2">ܘܰܚܙܺܝܬ݂
ܐ݈ܚܪܺܢܳܐ
ܡܰܠܰܐܟ݂ܳܐ
ܕ݁ܰܣܠܶܩ ܡܶܢ
ܡܰܕ݂ܢܚܰܝ
ܫܶܡܫܳܐ ܘܺܐܝܬ݂
ܠܶܗ ܚܳܬ݂ܡܳܐ
ܕ݁ܰܐܠܳܗܳܐ
ܚܰܝܳܐ ܘܰܩܥܳܐ
ܒ݁ܩܳܠܳܐ ܪܳܡܳܐ
ܠܰܐܪܒ݁ܥܳܐ
ܡܰܠܰܐܟ݂ܶܐ
ܗܳܢܽܘܢ
ܕ݁ܶܐܬ݂ܺܝܗܶܒ݂
ܠܗܽܘܢ
ܕ݁ܢܰܗܪܽܘܢ
ܠܰܐܪܥܳܐ
ܘܰܠܝܰܡܳܐ܂</div>
<div type="v" n="3">ܘܶܐܡܰܪ ܠܳܐ
ܬ݁ܰܗܪܽܘܢ
ܠܰܐܪܥܳܐ ܘܠܳܐ
ܠܝܰܡܳܐ
ܘܳܐܦ݂ܠܳܐ
ܠܺܐܝܠܳܢܶܐ
ܥܕ݂ܰܡܳܐ
ܕ݁ܢܶܚܬ݁ܽܘܡ
ܠܥܰܒ݂ܕ݁ܰܘܗ݈ܝ
ܕ݁ܰܐܠܳܗܳܐ
ܒ݁ܶܝܬ݂
ܥܰܝܢܰܝܗܽܘܢ܂</div>
<div type="v" n="4">ܘܫܶܡܥܶܬ݂
ܡܶܢܝܳܢܳܐ
ܕ݁ܰܚܬ݂ܺܝܡܶܐ
ܡܳܐܐ
ܘܰܐܪܒ݁ܥܺܝܢ
ܘܰܐܪܒ݁ܥܳܐ
ܐܰܠܦ݂ܺܝܢ ܡܶܢ
ܟ݁ܽܠ ܫܰܪܒ݂ܳܢ
ܕ݁ܺܐܝܣܪܳܐܝܶܠ܂</div>
<div type="v" n="5">ܡܶܢ
ܫܰܪܒ݁ܬ݂ܶܗ
ܕ݁ܺܝܗܽܘܕ݂ܳܐ
ܬ݁ܪܶܥܣܰܪ
ܐܰܠܦ݂ܺܝܢ ܡܶܢ
ܫܰܪܒ݁ܬ݂ܶܗ
ܕ݁ܪܽܘܒ݂ܶܝܠ
ܬ݁ܪܶܥܣܰܪ
ܐܰܠܦ݂ܺܝܢ ܡܶܢ
ܫܰܪܒ݁ܬ݂ܶܗ
ܕ݁ܓ݂ܳܕ݂
ܬ݁ܪܶܥܣܰܪ
ܐܰܠܦ݂ܺܝܢ܂</div>
<div type="v" n="6">ܡܶܢ
ܫܰܪܒ݁ܬ݂ܶܗ
ܕ݁ܳܐܫܺܝܪ
ܬ݁ܪܶܥܣܰܪ
ܐܰܠܦ݂ܺܝܢ ܡܶܢ
ܫܰܪܒ݁ܬ݂ܶܗ
ܕ݁ܢܰܦ݂ܬ݁ܳܠܺܝ
ܬ݁ܪܶܥܣܰܪ
ܐܰܠܦ݂ܺܝܢ ܡܶܢ
ܫܰܪܒ݁ܬ݂ܶܗ
ܕ݁ܰܡܢܰܫܶܐ
ܬ݁ܪܶܥܣܰܪ
ܐܰܠܦ݂ܺܝܢ܂</div>
<div type="v" n="7">ܡܶܢ
ܫܰܪܒ݁ܬ݂ܶܗ
ܕ݁ܫܶܡܥܽܘܢ
ܬ݁ܪܶܥܣܰܪ
ܐܰܠܦ݂ܺܝܢ ܡܶܢ
ܫܰܪܒ݁ܬ݂ܶܗ
ܕ݁ܺܐܝܣܳܟ݂ܳܪ
ܬ݁ܪܶܥܣܰܪ
ܐܰܠܦ݂ܺܝܢ ܡܶܢ
ܫܰܪܒ݁ܬ݂ܶܗ
ܕ݁ܠܶܘܺܝ
ܬ݁ܪܶܥܣܰܪ
ܐܰܠܦ݂ܺܝܢ܂</div>
<div type="v" n="8">ܡܶܢ
ܫܰܪܒ݁ܬ݂ܶܗ
ܕ݁ܰܙܒ݂ܳܘܠܽܘܢ
ܬ݁ܪܶܥܣܰܪ
ܐܰܠܦ݂ܺܝܢ ܡܶܢ
ܫܰܪܒ݁ܬ݂ܶܗ
ܕ݁ܝܰܘܣܶܦ݂
ܬ݁ܪܶܥܣܰܪ
ܐܰܠܦ݂ܺܝܢ ܡܶܢ
ܫܰܪܒ݁ܬ݂ܶܗ
ܕ݁ܒ݂ܶܢܝܳܡܺܝܢ
ܬ݁ܪܶܥܣܰܪ
ܐܰܠܦ݂ܺܝܢ
ܚܬ݂ܺܝܡܶܐ܂</div>
<div type="v" n="9">ܒ݁ܳܬ݂ܰܪܟ݁ܶܢ
ܚܙܺܝܬ݂
ܟ݁ܶܢܫܳܐ
ܣܰܓ݁ܺܝܳܐܐ
ܐܰܝܢܳܐ
ܕ݁ܰܠܡܶܢܝܳܢܶܗ
ܠܰܝܬ݁ ܕ݁ܰܡܨܶܐ
ܗ݈ܘܳܐ ܡܶܢ
ܟ݁ܽܠ ܥܰܡ
ܘܫܰܪܒ݁ܳܐ
ܘܶܐܡܘܳܢ
ܘܠܶܫܳܢܺܝܢ
ܕ݁ܩܳܝܡܺܝܢ
ܩܕ݂ܳܡ
ܟ݁ܽܘܪܣܝܳܐ
ܘܰܩܕ݂ܳܡܰܘܗ݈ܝ
ܕ݁ܶܐܡܪܳܐ
ܘܰܡܥܰܛܦ݂ܺܝܢ
ܐܶܣܛܠܶܐ
ܚܶܘܳܪܳܬ݂ܳܐ
ܘܒ݂ܺܐܝܕ݂ܰܝܗܽܘܢ
ܕ݁ܶܩܠܶܐ܂</div>
<div type="v" n="10">ܘܩܳܥܶܝܢ
ܒ݁ܩܳܠܳܐ
ܪܰܒ݁ܳܐ
ܘܳܐܡܪܺܝܢ
ܦ݁ܽܘܪܩܳܢܳܐ
ܠܰܐܠܳܗܰܢ
ܘܠܰܕ݂ܝܳܬ݂ܶܒ݂
ܥܰܠ ܟ݁ܽܘܪܣܝܳܐ
ܘܠܶܐܡܪܳܐ܂</div>
<div type="v" n="11">ܘܟ݂ܽܠܗܽܘܢ
ܡܰܠܰܐܟ݂ܶܐ
ܩܳܝܡܺܝܢ ܗ݈ܘܰܘ
ܚܕ݂ܳܪܰܘܗ݈ܝ
ܕ݁ܟ݂ܽܘܪܣܝܳܐ
ܘܰܕ݂ܩܰܫܺܝܫܶܐ
ܘܕ݂ܰܐܪܒ݁ܰܥ
ܚܰܝܘܳܢ
ܘܰܢܦ݂ܰܠܘ
ܩܕ݂ܳܡ
ܟ݁ܽܘܪܣܝܳܐ ܥܰܠ
ܐܰܦ݁ܰܝܗܽܘܢ܂</div>
<div type="v" n="12">ܟ݁ܰܕ݂
ܐܳܡܪܺܝܢ
ܐܰܡܺܝܢ
ܬ݁ܶܫܒ݁ܽܘܚܬ݁ܳܐ
ܘܒ݂ܽܘܪܟ݁ܬ݂ܳܐ
ܘܚܶܟ݂ܡܬ݂ܳܐ
ܘܩܽܘܒ݁ܳܠ
ܛܰܝܒ݁ܽܘܬ݂ܳܐ
ܘܺܐܝܩܳܪܳܐ
ܘܚܰܝܠܳܐ
ܘܥܽܘܫܢܳܐ
ܠܰܐܠܳܗܰܢ
ܠܥܳܠܰܡ
ܥܳܠܡܺܝܢ
ܐܰܡܺܝܢ܂</div>
<div type="v" n="13">ܘܰܥܢܳܐ
ܚܰܕ݂ ܡܶܢ
ܩܰܫܺܝܫܶܐ
ܘܶܐܡܰܪ ܠܺܝ
ܗܳܠܶܝܢ
ܕ݁ܰܥܛܺܝܦ݂ܺܝܢ
ܐܶܣܛܠܶܐ
ܚܶܘܳܪܳܬ݂ܳܐ
ܡܰܢ ܐܶܢܽܘܢ
ܘܡܶܢ ܐܰܝܟ݁ܳܐ
ܐܶܬ݂ܰܘ܂</div>
<div type="v" n="14">ܘܶܐܡܪܶܬ݂
ܠܶܗ ܡܳܪܝ
ܐܰܢ݈ܬ݁ ܝܳܕ݂ܰܥ
ܐܰܢ݈ܬ݁ ܘܶܐܡܰܪ
ܠܺܝ ܗܳܠܶܝܢ
ܐܶܢܽܘܢ
ܐܰܝܠܶܝܢ
ܕ݁ܶܐܬ݂ܰܘ ܡܶܢ
ܐܽܘܠܨܳܢܳܐ
ܪܰܒ݁ܳܐ
ܘܚܰܠܶܠܘ
ܐܶܣܛܠܰܝܗܽܘܢ
ܘܚܰܘܰܪܘ
ܐܶܢܶܝܢ
ܒ݁ܰܕ݂ܡܳܐ
ܕ݁ܶܐܡܪܳܐ܂</div>
<div type="v" n="15">ܡܶܛܽܠ
ܗܳܢܳܐ
ܐܺܝܬ݂ܰܝܗܽܘܢ
ܩܕ݂ܳܡ
ܟ݁ܽܘܪܣܝܳܐ
ܕ݁ܰܐܠܳܗܳܐ
ܘܰܡܫܰܡܫܺܝܢ
ܠܶܗ ܐܺܝܡܳܡܳܐ
ܘܠܺܠܝܳܐ
ܒ݁ܗܰܝܟ݁ܠܶܗ
ܘܰܕ݂ܝܳܬ݂ܶܒ݂
ܥܰܠ ܟ݁ܽܘܪܣܝܳܐ
ܢܰܓ݁ܶܢ
ܥܠܰܝܗܽܘܢ܂</div>
<div type="v" n="16">ܠܳܐ
ܢܶܟ݂ܦ݁ܢܽܘܢ
ܘܠܳܐ ܢܶܨܗܽܘܢ
ܘܫܶܡܫܳܐ
ܥܠܰܝܗܽܘܢ ܠܳܐ
ܢܶܦ݁ܶܠ ܘܠܳܐ
ܟ݁ܽܠ
ܫܰܘܒ݁ܳܐ܂</div>
<div type="v" n="17">ܡܶܛܽܠ
ܕ݁ܶܐܡܪܳܐ
ܕ݁ܰܒ݂ܡܶܨܥܰܬ݂
ܟ݁ܽܘܪܣܝܳܐ
ܢܶܪܥܶܐ ܐܶܢܽܘܢ
ܘܰܢܫܰܒ݁ܶܠ
ܐܶܢܽܘܢ ܨܶܝܕ݂
ܚܰܝܶܐ ܘܨܶܝܕ݂
ܥܰܝܢܳܬ݂ܳܐ
ܕ݁ܡܰܝܳܐ
ܘܢܶܠܚܶܐ ܟ݁ܽܠ
ܕ݁ܶܡܥܶܐ ܡܶܢ
ܥܰܝܢܰܝܗܽܘܢ܂</div>
</div>
<div type="ch" n="8">
<div type="title" n="title"> ܀ ܓܢܝܢܐ
ܕܝܘܚܢܢ ܚܚ </div>
<div type="v" n="1">ܘܟ݂ܰܕ݂
ܦ݁ܬ݂ܰܚ
ܛܰܒ݂ܥܳܐ
ܕ݁ܫܰܒ݂ܥܳܐ
ܗܘܳܐ ܫܶܬ݂ܩܳܐ
ܒ݁ܰܫܡܰܝܳܐ
ܐܰܝܟ݂
ܦ݁ܶܠܓ݁ܽܘܬ݂
ܫܳܥܳܐ܂</div>
<div type="v" n="2">ܘܰܚܙܺܝܬ݂
ܠܫܰܒ݂ܥܳܐ
ܡܰܠܰܐܟ݂ܺܝܢ
ܐܰܝܠܶܝܢ
ܕ݁ܰܩܕ݂ܳܡ
ܐܰܠܳܗܳܐ
ܩܳܝܡܺܝܢ ܗ݈ܘܰܘ
ܕ݁ܶܐܬ݂ܺܝܗܶܒ݂ܘ
ܠܗܽܘܢ ܫܰܒ݂ܥܳܐ
ܫܺܝܦ݂ܽܘܪܺܝܢ܂</div>
<div type="v" n="3">ܘܰܐ݈ܚܪܺܢܳܐ
ܡܰܠܰܐܟ݂ܳܐ
ܐܶܬ݂ܳܐ ܘܩܳܡ
ܥܰܠ ܡܰܕ݂ܒ݁ܚܳܐ
ܘܺܐܝܬ݂ ܠܶܗ
ܦ݁ܺܝܪܡܳܐ
ܕ݁ܕ݂ܰܗܒ݂ܳܐ
ܘܶܐܬ݂ܺܝܗܶܒ݂
ܠܶܗ ܒ݁ܶܣܡܶܐ
ܣܰܓ݁ܺܝܶܐܐ
ܕ݁ܢܶܬ݁ܶܠ
ܒ݁ܰܨܠܰܘܳܬ݂ܳܐ
ܕ݁ܟ݂ܽܠܗܽܘܢ
ܩܰܕ݁ܺܝܫܶܐ ܥܰܠ
ܡܰܕ݂ܒ݁ܚܳܐ
ܕ݁ܰܩܕ݂ܳܡ
ܟ݁ܽܘܪܣܝܳܐ܂</div>
<div type="v" n="4">ܘܰܣܠܶܩ
ܥܶܛܪܳܐ
ܕ݁ܒ݂ܶܣܡܶܐ
ܒ݁ܰܨܠܰܘܳܬ݂ܳܐ
ܕ݁ܩܰܕ݁ܺܝܫܶܐ
ܡܶܢ ܝܰܕ݂
ܡܰܠܰܐܟ݂ܳܐ
ܩܕ݂ܳܡ
ܐܰܠܳܗܳܐ܂</div>
<div type="v" n="5">ܘܰܢܣܰܒ݂
ܡܰܠܰܐܟ݂ܳܐ
ܠܦ݁ܺܝܪܡܳܐ
ܘܰܡܠܳܝܗ݈ܝ ܡܶܢ
ܢܽܘܪܳܐ ܕ݁ܥܰܠ
ܡܰܕ݂ܒ݁ܚܳܐ
ܘܰܐܪܡܺܝ ܥܰܠ
ܐܰܪܥܳܐ ܘܰܗܘܰܘ
ܪܰܥܡܶܐ ܘܩܳܠܶܐ
ܘܒ݂ܰܪܩܶܐ
ܘܢܰܘܕ݁ܳܐ܂</div>
<div type="v" n="6">ܘܫܰܒ݂ܥܳܐ
ܡܰܠܰܐܟ݂ܺܝܢ
ܕ݁ܰܥܠܰܝܗܽܘܢ
ܫܰܒ݂ܥܳܐ
ܫܺܝܦ݂ܽܘܪܺܝܢ
ܛܰܝܶܒ݂ܘ
ܢܰܦ݂ܫܗܽܘܢ
ܠܡܰܙܥܳܩܽܘ܂</div>
<div type="v" n="7">ܘܗܰܘ
ܩܰܕ݂ܡܳܝܳܐ
ܐܰܙܥܶܩ ܘܰܗܘܳܐ
ܒ݁ܰܪܕ݂ܳܐ
ܘܢܽܘܪܳܐ
ܕ݁ܰܦ݂ܬ݂ܺܝܟ݂ܺܝܢ
ܒ݁ܡܰܝܳܐ
ܘܶܐܬ݂ܪܡܺܝܘ
ܥܰܠ ܐܰܪܥܳܐ
ܘܬ݂ܽܘܠܬ݂ܳܗ
ܕ݁ܰܐܪܥܳܐ
ܝܺܩܶܕ݂
ܘܬ݂ܽܘܠܬ݂ܳܐ
ܕ݁ܺܐܝܠܳܢܶܐ
ܝܺܩܶܕ݂ ܘܟ݂ܽܠ
ܥܶܣܒ݁ܳܐ
ܕ݁ܰܐܪܥܳܐ
ܝܺܩܶܕ݂܂</div>
<div type="v" n="8">ܘܕ݂ܰܬ݂ܪܶܝܢ
ܙܥܰܩ ܘܰܗܘܳܐ
ܐܰܝܟ݂ ܛܽܘܪܳܐ
ܪܰܒ݁ܳܐ
ܕ݁ܝܳܩܶܕ݂
ܢܦ݂ܰܠ ܒ݁ܝܰܡܳܐ
ܘܰܗܘܳܐ
ܬ݁ܽܘܠܬ݂ܶܗ
ܕ݁ܝܰܡܳܐ
ܕ݁ܡܳܐ܂</div>
<div type="v" n="9">ܘܡܺܝܬ݂
ܬ݁ܽܘܠܬ݂ܳܐ
ܕ݁ܟ݂ܽܠ
ܒ݁ܶܪܝܳܬ݂ܳܐ
ܕ݁ܰܒ݂ܝܰܡܳܐ
ܕ݁ܺܐܝܬ݂ ܒ݁ܶܗ
ܢܰܦ݂ܫܳܐ
ܘܬ݂ܽܘܠܬ݂ܳܐ
ܕ݁ܶܐܠܦ݂ܳܐ
ܐܶܬ݂ܚܰܒ݁ܰܠ܂</div>
<div type="v" n="10">ܘܕ݂ܰܬ݂ܠܳܬ݂ܳܐ
ܙܥܰܩ ܘܰܢܦ݂ܰܠ
ܡܶܢ ܫܡܰܝܳܐ
ܟ݁ܰܘܟ݁ܒ݂ܳܐ
ܪܰܒ݁ܳܐ
ܕ݁ܝܳܩܶܕ݂
ܐܰܝܟ݂
ܫܰܠܗܶܒ݂ܺܝܬ݂ܳܐ
ܘܰܢܦ݂ܰܠ ܥܰܠ
ܬ݁ܽܘܠܬ݂ܳܐ
ܕ݁ܢܰܗܪܰܘܳܬ݂ܳܐ
ܘܥܰܠ
ܥܰܝܢܳܬ݂ܳܐ
ܕ݁ܡܰܝܳܐ܂</div>
<div type="v" n="11">ܘܰܫܡܶܗ
ܕ݁ܟ݂ܰܘܟ݁ܒ݂ܳܐ
ܡܶܬ݂ܶܐܡܰܪ
ܐܰܦ݁ܣܺܝܬ݂ܢܳܐ
ܘܰܗܘܳܐ
ܬ݁ܽܘܠܬ݂ܗܽܘܢ
ܕ݁ܡܰܝܳܐ ܐܰܝܟ݂
ܐܰܦ݁ܣܺܢܬ݂ܺܝܢ
ܘܣܽܘܓ݂ܳܐܐ
ܕ݁ܰܒ݂ܢܰܝܢܳܫܳܐ
ܡܺܝܬ݂ܘ ܡܶܛܽܠ
ܕ݁ܶܐܬ݂ܡܰܪܡܰܪܘ
ܡܰܝܳܐ܂</div>
<div type="v" n="12">ܘܕ݂ܰܐܪܒ݁ܥܳܐ
ܙܥܰܩ ܘܰܒ݂ܠܰܥ
ܬ݁ܽܘܠܬ݂ܶܗ
ܕ݁ܫܶܡܫܳܐ
ܘܬ݂ܽܘܠܬ݂ܶܗ
ܕ݁ܣܰܗܪܳܐ
ܘܬ݂ܽܘܠܬ݂ܳܐ
ܕ݁ܟ݂ܰܘܟ݁ܒ݂ܶܐ
ܘܰܚܫܶܟ݂ܘ
ܬ݁ܽܘܠܬ݂ܗܽܘܢ
ܘܝܰܘܡܳܐ ܠܳܐ
ܚܰܘܺܝ
ܬ݁ܽܘܠܬ݂ܶܗ
ܘܠܺܠܝܳܐ
ܗܳܟ݂ܘܳܬ݂܂</div>
<div type="v" n="13">ܘܫܶܡܥܶܬ݂
ܠܢܶܫܪܳܐ ܚܰܕ݂
ܕ݁ܦ݂ܳܪܰܚ
ܒ݁ܰܫܡܰܝܳܐ
ܕ݁ܳܐܡܰܪ ܘܳܝ
ܘܳܝ ܘܳܝ
ܠܥܳܡܽܘܪܶܝܗ
ܕ݁ܰܐܪܥܳܐ ܡܶܢ
ܩܳܠܳܐ
ܕ݁ܫܺܝܦ݂ܽܘܪܶܐ
ܕ݁ܰܬ݂ܠܳܬ݂ܳܐ
ܡܰܠܰܐܟ݂ܺܝܢ
ܕ݁ܰܥܬ݂ܺܝܕ݂ܺܝܢ
ܠܡܰܙܥܳܩܽܘ܂</div>
</div>
<div type="ch" n="9">
<div type="title" n="title"> ܀ ܓܢܝܢܐ
ܕܝܘܚܢܢ ܛܛ </div>
<div type="v" n="1">ܘܰܕ݂ܚܰܡܫܳܐ
ܙܥܰܩ ܘܰܚܙܺܝܬ݂
ܟ݁ܰܘܟ݁ܒ݂ܳܐ
ܕ݁ܰܢܦ݂ܰܠ ܡܶܢ
ܫܡܰܝܳܐ ܥܰܠ
ܐܰܪܥܳܐ
ܘܶܐܬ݂ܺܝܗܶܒ݂
ܠܶܗ ܩܠܺܝܕ݂ܳܐ
ܕ݁ܒ݂ܺܐܪܰܘܗ݈ܝ
ܕ݁ܰܬ݂ܗܽܘܡܳܐ܂</div>
<div type="v" n="2">ܘܰܣܠܶܩ
ܬ݁ܢܳܢܳܐ ܡܶܢ
ܒ݁ܺܐܪܶܐ ܐܰܝܟ݂
ܬ݁ܢܳܢܳܐ
ܕ݁ܰܐܬ݁ܽܘܢܳܐ
ܪܰܒ݁ܳܐ
ܕ݁ܡܶܫܬ݁ܓ݂ܰܪ
ܘܰܚܫܶܟ݂
ܫܶܡܫܳܐ ܘܳܐܐܰܪ
ܡܶܢ ܬ݁ܢܳܢܳܐ
ܕ݁ܒ݂ܺܐܪܶܐ܂</div>
<div type="v" n="3">ܘܡܶܢ
ܬ݁ܢܳܢܳܐ
ܢܦ݂ܰܩܘ ܩܰܡܨܶܐ
ܥܰܠ ܐܰܪܥܳܐ
ܘܶܐܬ݂ܺܝܗܶܒ݂
ܠܗܽܘܢ
ܫܽܘܠܛܳܢܳܐ
ܕ݁ܺܐܝܬ݂
ܠܥܶܩܰܪܒ݂ܶܐ
ܕ݁ܰܐܪܥܳܐ܂</div>
<div type="v" n="4">ܘܶܐܬ݂ܶܐܡܰܪ
ܠܗܽܘܢ ܕ݁ܠܳܐ
ܢܰܗܪܽܘܢ
ܠܥܶܣܒ݁ܳܗ
ܕ݁ܰܐܪܥܳܐ
ܘܰܠܟ݂ܽܠ
ܝܽܘܪܳܩ
ܐܳܦ݂ܠܳܐ
ܠܺܐܝܠܳܢܶܐ
ܐܶܠܳܐ ܐܶܢ
ܠܰܒ݂ܢܰܝܢܳܫܳܐ
ܐܰܝܠܶܝܢ
ܕ݁ܠܰܝܬ݁ ܠܗܽܘܢ
ܚܳܬ݂ܡܳܐ
ܕ݁ܰܐܠܳܗܳܐ
ܒ݁ܶܝܬ݂
ܥܰܝܢܰܝܗܽܘܢ܂</div>
<div type="v" n="5">ܘܶܐܬ݂ܺܝܗܶܒ݂
ܠܗܽܘܢ ܕ݁ܠܳܐ
ܢܶܩܛܠܽܘܢ
ܐܶܢܽܘܢ ܐܶܠܳܐ
ܢܶܫܬ݁ܰܢܩܽܘܢ
ܝܰܪܚܶܐ ܚܰܡܫܳܐ
ܘܬ݂ܰܫܢܺܝܩܗܽܘܢ
ܐܰܝܟ݂
ܬ݁ܰܫܢܺܝܩܳܐ
ܕ݁ܥܶܩܰܪܒ݂ܳܐ
ܡܳܐ ܕ݁ܢܳܦ݂ܠܳܐ
ܥܰܠ ܐ݈ܢܳܫ܂</div>
<div type="v" n="6">ܘܰܒ݂ܝܰܘܡܳܬ݂ܳܐ
ܗܳܢܽܘܢ
ܢܶܒ݂ܥܽܘܢ
ܒ݁ܢܰܝܢܳܫܳܐ
ܠܡܰܘܬ݁ܳܐ ܘܠܳܐ
ܢܶܫܟ݁ܚܽܘܢܳܝܗ݈ܝ
ܘܢܶܬ݂ܪܰܓ݂ܪܓ݂ܽܘܢ
ܠܰܡܡܳܬ݂
ܘܢܶܥܪܽܘܩ
ܡܰܘܬ݁ܳܐ
ܡܶܢܗܽܘܢ܂</div>
<div type="v" n="7">ܘܰܕ݂ܡܽܘܬ݂ܳܐ
ܕ݁ܩܰܡܨܶܐ
ܐܰܝܟ݂
ܕ݁ܡܽܘܬ݂ܳܐ
ܕ݁ܪܰܟ݂ܫܳܐ
ܕ݁ܰܡܛܰܝܒ݂ܺܝܢ
ܠܰܩܪܳܒ݂ܳܐ
ܘܥܰܠ
ܪܺܫܰܝܗܽܘܢ
ܐܰܝܟ݂
ܟ݁ܠܺܝܠܳܐ
ܕ݁ܰܕ݂ܡܽܘܬ݂ܳܐ
ܕ݁ܕ݂ܰܗܒ݂ܳܐ
ܘܰܐܦ݁ܰܝܗܽܘܢ
ܐܰܝܟ݂ ܐܰܦ݁ܶܐ
ܕ݁ܐ݈ܢܳܫܳܐ܂</div>
<div type="v" n="8">ܘܣܰܥܪܳܐ
ܐܺܝܬ݂ ܠܗܽܘܢ
ܐܰܝܟ݂ ܣܰܥܪܳܐ
ܕ݁ܢܶܫܶܐ
ܘܫܶܢܰܝܗܽܘܢ
ܐܰܝܟ݂
ܕ݁ܰܐܪܝܰܘܳܬ݂ܳܐ܂</div>
<div type="v" n="9">ܘܺܐܝܬ݂
ܗ݈ܘܳܐ ܠܗܽܘܢ
ܫܶܪܝܳܢܳܐ
ܐܰܝܟ݂
ܫܶܪܝܳܢܳܐ
ܕ݁ܦ݂ܰܪܙܠܳܐ
ܘܩܳܠܳܐ
ܕ݁ܓ݂ܶܦ݁ܰܝܗܽܘܢ
ܐܰܝܟ݂ ܩܳܠܳܐ
ܕ݁ܡܰܪܟ݁ܒ݂ܳܬ݂ܳܐ
ܕ݁ܪܰܟ݂ܫܳܐ
ܣܰܓ݁ܺܝܶܐܐ
ܕ݁ܪܳܗܛܺܝܢ
ܠܰܩܪܳܒ݂ܳܐ܂</div>
<div type="v" n="10">ܘܺܐܝܬ݂
ܠܗܽܘܢ
ܕ݁ܽܘܢܒ݁ܝܳܬ݂ܳܐ
ܐܰܝܟ݂
ܕ݁ܡܽܘܬ݂ܳܐ
ܕ݁ܥܶܩܰܪܒ݂ܳܐ
ܘܥܽܘܩܣܶܐ
ܕ݁ܶܝܢ
ܒ݁ܕ݂ܽܘܢܒ݁ܝܳܬ݂ܗܽܘܢ
ܘܫܽܘܠܛܳܢܗܽܘܢ
ܠܡܰܗܳܪܽܘ
ܠܰܒ݂ܢܰܝܢܳܫܳܐ
ܝܰܪܚܶܐ
ܚܰܡܫܳܐ܂</div>
<div type="v" n="11">ܘܺܐܝܬ݂
ܥܠܰܝܗܽܘܢ
ܡܰܠܟ݁ܳܐ
ܡܰܠܰܐܟ݂ܶܗ
ܕ݁ܰܬ݂ܗܽܘܡܳܐ
ܕ݁ܰܫܡܶܗ
ܥܶܒ݂ܪܳܐܝܺܬ݂
ܥܰܒ݂ܰܕ݁ܽܘ
ܘܰܐܪܡܳܐܝܺܬ݂
ܫܡܳܐ ܠܶܗ
ܐܺܝܬ݂ ܫܳܪܶܐ܂</div>
<div type="v" n="12">ܘܳܝ ܚܰܕ݂
ܐܶܙܰܠ ܗܳܐ
ܬ݁ܽܘܒ݂
ܐܳܬ݂ܶܝܢ
ܬ݁ܪܶܝܢ ܘܳܝ܂</div>
<div type="v" n="13">ܒ݁ܳܬ݂ܰܪ
ܗܳܠܶܝܢ
ܡܰܠܰܐܟ݂ܳܐ
ܕ݁ܶܫܬ݁ܳܐ ܙܥܰܩ
ܘܫܶܡܥܶܬ݂
ܩܳܠܳܐ ܚܰܕ݂
ܡܶܢ ܐܰܪܒ݁ܰܥ
ܩܰܪܢܳܬ݂ܶܗ
ܕ݁ܡܰܕ݂ܒ݁ܚܳܐ
ܕ݁ܕ݂ܰܗܒ݂ܳܐ
ܕ݁ܰܩܕ݂ܳܡ
ܐܰܠܳܗܳܐ܂</div>
<div type="v" n="14">ܕ݁ܳܐܡܰܪ
ܠܡܰܠܰܐܟ݂ܳܐ
ܫܬ݂ܺܝܬ݂ܳܝܳܐ
ܕ݁ܺܐܝܬ݂ ܠܶܗ
ܫܺܝܦ݂ܽܘܪܳܐ
ܫܪܺܝ
ܠܰܐܪܒ݁ܥܳܐ
ܡܰܠܰܐܟ݂ܶܐ
ܕ݁ܰܐܣܺܝܪܺܝܢ
ܥܰܠ ܢܰܗܪܳܐ
ܪܰܒ݁ܳܐ
ܦ݁ܪܳܬ݂܂</div>
<div type="v" n="15">ܘܶܐܫܬ݁ܪܺܝܘ
ܐܰܪܒ݁ܥܳܐ
ܡܰܠܰܐܟ݂ܺܝܢ
ܐܰܝܠܶܝܢ
ܕ݁ܰܡܛܰܝܒ݂ܺܝܢ
ܠܫܳܥܬ݂ܳܐ
ܘܰܠܝܰܘܡܳܐ
ܘܰܠܝܰܪܚܳܐ
ܘܰܠܫܰܢ݈ܬ݁ܳܐ
ܕ݁ܢܶܩܛܠܽܘܢ
ܬ݁ܽܘܠܬ݂ܳܐ
ܕ݁ܰܒ݂ܢܰܝܢܳܫܳܐ܂</div>
<div type="v" n="16">ܘܡܶܢܝܳܢܳܐ
ܕ݁ܚܰܝܠܰܘܳܬ݂ܳܐ
ܕ݁ܦ݂ܰܪܳܫܶܐ
ܬ݁ܰܪܬ݁ܶܝܢ
ܪܶܒ݁ܽܘ
ܪܶܒ݁ܘܳܢ
ܫܶܡܥܶܬ݂
ܡܶܢܝܳܢܗܽܘܢ܂</div>
<div type="v" n="17">ܘܗܳܟ݂ܰܢܳܐ
ܚܙܺܝܬ݂
ܪܰܟ݂ܫܳܐ
ܒ݁ܚܶܙܘܳܐ
ܘܠܰܕ݂ܝܳܬ݂ܒ݁ܺܝܢ
ܥܠܰܝܗܽܘܢ
ܐܺܝܬ݂
ܫܶܪܝܳܢܳܐ
ܕ݁ܢܽܘܪܳܐ
ܘܩܰܪܟ݂ܶܕ݂ܢܳܐ
ܕ݁ܟ݂ܶܒ݂ܪܺܝܬ݂ܳܐ
ܘܩܰܪܩܦ݂ܳܬ݂ܳܐ
ܕ݁ܪܰܟ݂ܫܗܽܘܢ
ܐܰܝܟ݂
ܩܰܪܩܦ݂ܳܬ݂ܳܐ
ܕ݁ܰܐܪܝܰܘܳܬ݂ܳܐ
ܘܡܶܢ
ܦ݁ܽܘܡܗܽܘܢ
ܢܳܦ݂ܩܳܐ
ܢܽܘܪܳܐ
ܘܟ݂ܶܒ݂ܪܺܝܬ݂ܳܐ
ܘܰܬ݂ܢܳܢܳܐ܂</div>
<div type="v" n="18">ܘܡܶܢ
ܗܳܠܶܝܢ ܬ݁ܠܳܬ݂
ܡܰܚܘܳܢ
ܐܶܬ݂ܩܰܛܰܠܘ
ܬ݁ܽܘܠܬ݂ܳܐ
ܕ݁ܰܒ݂ܢܰܝܢܳܫܳܐ
ܘܡܶܢ ܢܽܘܪܳܐ
ܘܡܶܢ
ܟ݁ܶܒ݂ܪܺܝܬ݂ܳܐ
ܘܡܶܢ ܬ݁ܢܳܢܳܐ
ܕ݁ܢܳܦ݂ܶܩ ܡܶܢ
ܦ݁ܽܘܡܗܽܘܢ܂</div>
<div type="v" n="19">ܡܶܛܽܠ
ܕ݁ܫܽܘܠܛܳܢܳܐ
ܕ݁ܪܰܟ݂ܫܳܐ
ܒ݁ܦ݂ܽܘܡܗܽܘܢ
ܘܳܐܦ݂
ܒ݁ܕ݂ܽܘܢܒ݁ܝܳܬ݂ܗܽܘܢ܂</div>
<div type="v" n="20">ܘܫܰܪܟ݁ܳܐ
ܕ݁ܰܒ݂ܢܰܝܢܳܫܳܐ
ܕ݁ܠܳܐ
ܐܶܬ݂ܩܛܰܠܘ
ܒ݁ܡܰܚܘܳܬ݂ܳܐ
ܗܳܠܶܝܢ ܘܠܳܐ
ܬ݁ܳܒ݂ܘ ܡܶܢ
ܥܒ݂ܳܕ݂
ܐܺܝܕ݂ܰܝܗܽܘܢ
ܕ݁ܠܳܐ
ܢܶܣܓ݁ܕ݂ܽܘܢ
ܠܕ݂ܰܝܘܶܐ
ܘܠܰܦ݂ܬ݂ܰܟ݂ܪܶܐ
ܕ݁ܕ݂ܰܗܒ݂ܳܐ
ܘܰܕ݂ܣܺܐܡܳܐ
ܘܕ݂ܰܢܚܳܫܳܐ
ܘܰܕ݂ܩܰܝܣܳܐ
ܘܰܕ݂ܟ݂ܺܐܦ݂ܳܐ
ܐܰܝܠܶܝܢ ܕ݁ܠܳܐ
ܠܡܶܚܙܳܐ ܘܠܳܐ
ܠܡܶܫܡܰܥ ܡܨܶܝܢ
ܐܰܘ
ܠܰܡܗܰܠܳܟ݂ܽܘ܂</div>
<div type="v" n="21">ܘܠܳܐ
ܬ݁ܳܒ݂ܘ ܡܶܢ
ܩܶܛܠܰܝܗܽܘܢ
ܘܡܶܢ
ܚܰܪܫܰܝܗܽܘܢ
ܘܡܶܢ
ܙܳܢܝܽܘܬ݂ܗܽܘܢ܂</div>
</div>
<div type="ch" n="10">
<div type="title" n="title"> ܀ ܓܢܝܢܐ
ܕܝܘܚܢܢ ܝܝ </div>
<div type="v" n="1">ܘܰܚܙܺܝܬ݂
ܐ݈ܚܪܺܢܳܐ
ܡܰܠܰܐܟ݂ܳܐ
ܕ݁ܰܢܚܶܬ݂ ܡܶܢ
ܫܡܰܝܳܐ
ܘܰܡܥܰܛܰܦ݂
ܥܢܳܢܳܐ
ܘܩܶܫܬ݁ܳܐ
ܕ݁ܰܫܡܰܝܳܐ ܥܰܠ
ܪܺܫܶܗ ܘܚܶܙܘܶܗ
ܐܰܝܟ݂ ܫܶܡܫܳܐ
ܘܪܶܓ݂ܠܰܘܗ݈ܝ
ܐܰܝܟ݂
ܥܰܡܽܘܕ݂ܶܐ
ܕ݁ܢܽܘܪܳܐ܂</div>
<div type="v" n="2">ܘܺܐܝܬ݂ ܠܶܗ
ܒ݁ܺܐܝܕ݂ܶܗ
ܟ݁ܬ݂ܳܒ݂ܽܘܢܳܐ
ܦ݁ܬ݂ܺܝܚܳܐ
ܘܣܳܡ ܪܶܓ݂ܠܶܗ
ܕ݁ܝܰܡܺܝܢܳܐ
ܥܰܠ ܝܰܡܳܐ
ܕ݁ܣܶܡܳܠܳܐ
ܕ݁ܶܝܢ ܥܰܠ
ܐܰܪܥܳܐ܂</div>
<div type="v" n="3">ܘܰܩܥܳܐ
ܒ݁ܩܳܠܳܐ ܪܳܡܳܐ
ܐܰܝܟ݂ ܐܰܪܝܳܐ
ܕ݁ܓ݂ܳܣܰܪ
ܘܟ݂ܰܕ݂ ܩܥܳܐ
ܡܰܠܶܠܘ
ܫܰܒ݂ܥܳܐ
ܪܰܥܡܺܝܢ
ܒ݁ܩܳܠܰܝܗܽܘܢ܂</div>
<div type="v" n="4">ܘܟ݂ܰܕ݂
ܡܰܠܶܠܘ
ܫܰܒ݂ܥܳܐ
ܪܰܥܡܺܝܢ
ܡܛܰܝܶܒ݂
ܗ݈ܘܺܝܬ݂
ܠܡܶܟ݂ܬ݁ܰܒ݂
ܘܫܶܡܥܶܬ݂
ܩܳܠܳܐ ܡܶܢ
ܫܡܰܝܳܐ
ܕ݁ܫܰܒ݂ܥܳܐ
ܕ݁ܳܐܡܰܪ
ܚܬ݂ܽܘܡ ܗܰܘ
ܡܳܐ ܕ݁ܡܰܠܶܠܘ
ܫܰܒ݂ܥܳܐ
ܪܰܥܡܺܝܢ ܘܠܳܐ
ܬ݁ܶܟ݂ܬ݁ܒ݂ܺܝܘܗ݈ܝ܂</div>
<div type="v" n="5">ܘܡܰܠܰܐܟ݂ܳܐ
ܗܰܘ ܕ݁ܰܚܙܺܝܬ݂
ܕ݁ܩܳܐܶܡ ܥܰܠ
ܝܰܡܳܐ ܘܥܰܠ
ܝܰܒ݂ܫܳܐ
ܕ݁ܰܐܪܺܝܡ
ܐܺܝܕ݂ܶܗ
ܠܰܫܡܰܝܳܐ܂</div>
<div type="v" n="6">ܘܺܝܡܳܐ
ܒ݁ܗܰܘ ܕ݁ܚܰܝ
ܠܥܳܠܰܡ
ܥܳܠܡܺܝܢ ܗܰܘ
ܕ݁ܰܒ݂ܪܳܗ
ܠܰܫܡܰܝܳܐ
ܘܰܕ݂ܒ݂ܳܗ
ܘܠܰܐܪܥܳܐ
ܘܰܕ݂ܒ݂ܳܗ
ܕ݁ܬ݂ܽܘܒ݂
ܙܰܒ݂ܢܳܐ ܠܳܐ
ܢܶܗܘܶܐ܂</div>
<div type="v" n="7">ܐܶܠܳܐ
ܒ݁ܝܰܘܡܳܬ݂ܳܐ
ܕ݁ܡܰܠܰܐܟ݂ܳܐ
ܕ݁ܫܰܒ݂ܥܳܐ ܡܳܐ
ܕ݁ܰܥܬ݂ܺܝܕ݂
ܠܡܶܙܥܰܩ
ܘܶܐܫܬ݁ܰܠܰܡ
ܐ݈ܪܳܙܶܗ
ܕ݁ܰܐܠܳܗܳܐ ܗܰܘ
ܕ݁ܣܰܒ݁ܰܪ
ܠܥܰܒ݂ܕ݁ܰܘܗ݈ܝ
ܢܒ݂ܺܝܶܐ܂</div>
<div type="v" n="8">ܘܩܳܠܳܐ
ܫܶܡܥܶܬ݂ ܡܶܢ
ܫܡܰܝܳܐ ܬ݁ܽܘܒ݂
ܕ݁ܰܡܡܰܠܶܠ
ܥܰܡܝ ܘܳܐܡܰܪ
ܙܶܠ ܣܰܒ݂
ܠܰܟ݂ܬ݂ܳܒ݂ܽܘܢܳܐ
ܕ݁ܒ݂ܺܐܝܕ݂ܶܗ
ܕ݁ܡܰܠܰܐܟ݂ܳܐ
ܕ݁ܩܳܐܶܡ ܥܰܠ
ܐܰܪܥܳܐ ܘܥܰܠ
ܝܰܡܳܐ܂</div>
<div type="v" n="9">ܘܶܐܙܶܠ݈ܬ݂
ܠܘܳܬ݂
ܡܰܠܰܐܟ݂ܳܐ
ܟ݁ܰܕ݂ ܐܳܡܰܪ
ܐ݈ܢܳܐ ܠܶܗ
ܠܡܶܬ݁ܰܠ ܠܺܝ
ܠܰܟ݂ܬ݂ܳܒ݂ܽܘܢܳܐ
ܘܶܐܡܰܪ ܠܺܝ
ܣܰܒ݂
ܘܰܐܟ݂ܽܘܠܳܝܗ݈ܝ
ܘܢܰܡܰܪ ܠܳܟ݂
ܟ݁ܰܪܣܳܟ݂
ܐܶܠܳܐ
ܒ݁ܦ݂ܽܘܡܳܟ݂
ܢܶܗܘܶܐ ܐܰܝܟ݂
ܕ݁ܶܒ݂ܫܳܐ܂</div>
<div type="v" n="10">ܘܢܶܣܒ݁ܶܬ݂
ܠܰܟ݂ܬ݂ܳܒ݂ܽܘܢܳܐ
ܡܶܢ ܐܺܝܕ݂ܶܗ
ܕ݁ܡܰܠܰܐܟ݂ܳܐ
ܘܶܐܟ݂ܰܠܬ݁ܶܗ
ܘܺܐܝܬ݂ ܗ݈ܘܳܐ
ܒ݁ܦ݂ܽܘܡܝ
ܐܰܝܟ݂
ܕ݁ܶܒ݂ܫܳܐ
ܚܰܠܝܳܐ ܘܟ݂ܰܕ݂
ܐܶܟ݂ܰܠܬ݁ܶܗ
ܡܶܪܰܬ݂
ܟ݁ܰܪܣܝ܂</div>
<div type="v" n="11">ܘܶܐܡܰܪ
ܠܺܝ ܝܺܗܺܝܒ݂
ܠܳܟ݂ ܬ݁ܽܘܒ݂
ܙܰܒ݂ܢܳܐ
ܠܡܶܬ݂ܢܰܒ݁ܳܝܽܘ
ܥܰܠ ܥܰܡ݈ܡܶܐ
ܘܶܐܡܘܳܬ݂ܳܐ
ܘܠܶܫܳܢܶܐ
ܘܡܰܠܟ݁ܶܐ
ܣܰܓ݁ܺܝܶܐܐ܂</div>
</div>
<div type="ch" n="11">
<div type="title" n="title"> ܀ ܓܢܝܢܐ
ܕܝܘܚܢܢ ܝܐܐ </div>
<div type="v" n="1">ܘܶܐܬ݂ܺܝܗܶܒ݂
ܠܺܝ ܩܰܢܝܳܐ
ܕ݁ܡܽܘܬ݂ܳܐ
ܕ݁ܫܰܒ݂ܛܳܐ
ܘܩܳܐܶܡ ܗ݈ܘܳܐ
ܡܰܠܰܐܟ݂ܳܐ
ܘܳܐܡܰܪ ܩܽܘܡ
ܘܰܡܫܽܘܚ
ܠܗܰܝܟ݁ܠܳܐ
ܕ݁ܰܐܠܳܗܳܐ
ܘܰܠܡܰܕ݂ܒ݁ܚܳܐ
ܘܠܰܐܝܠܶܝܢ
ܕ݁ܣܳܓ݂ܕ݁ܺܝܢ
ܒ݁ܶܗ܂</div>
<div type="v" n="2">ܘܰܠܕ݂ܳܪܬ݁ܳܐ
ܕ݁ܰܠܓ݂ܰܘ ܡܶܢ
ܗܰܝܟ݁ܠܳܐ
ܐܰܦ݁ܶܩ ܡܶܢ
ܠܒ݂ܰܪ ܘܠܳܐ
ܬ݁ܶܡܫܚܺܝܗ
ܡܶܛܽܠ
ܕ݁ܶܐܬ݂ܝܰܗܒ݁ܰܬ݂
ܠܥܰܡ݈ܡܶܐ
ܘܠܰܡܕ݂ܺܝܢ݈ܬ݁ܳܐ
ܩܰܕ݁ܺܝܫܬ݁ܳܐ
ܢܕ݂ܽܘܫܽܘܢ
ܝܰܪܚܶܐ
ܐܰܪܒ݁ܥܺܝܢ
ܘܰܬ݂ܪܶܝܢ܂</div>
<div type="v" n="3">ܘܶܐܬ݁ܶܠ
ܠܰܬ݂ܪܶܝܢ
ܣܳܗܕ݁ܰܝ
ܠܡܶܬ݂ܢܰܒ݁ܳܝܽܘ
ܝܰܘܡܺܝܢ
ܐܳܠܶܦ݂
ܘܡܰܐܬ݂ܶܝܢ
ܘܶܫܬ݁ܺܝܢ
ܟ݁ܰܕ݂
ܥܛܺܝܦ݂ܺܝܢ
ܣܰܩܶܐ܂</div>
<div type="v" n="4">ܗܳܠܶܝܢ
ܐܶܢܽܘܢ ܬ݁ܪܶܝܢ
ܙܰܝܬ݁ܺܝܢ
ܘܬ݂ܰܪܬ݁ܶܝܢ
ܡܢܳܪܳܢ
ܕ݁ܰܩܕ݂ܳܡ
ܡܳܪܳܐ
ܕ݁ܟ݂ܽܠܳܗ
ܐܰܪܥܳܐ
ܩܳܝܡܺܝܢ܂</div>
<div type="v" n="5">ܘܡܰܢ
ܕ݁ܒ݂ܳܥܶܐ
ܕ݁ܢܰܗܰܪ
ܐܶܢܽܘܢ
ܢܳܦ݂ܩܳܐ
ܢܽܘܪܳܐ ܡܶܢ
ܦ݁ܽܘܡܗܽܘܢ
ܘܳܐܟ݂ܠܳܐ
ܠܰܒ݂ܥܶܠܕ݁ܒ݂ܳܒ݂ܰܝܗܽܘܢ
ܘܠܰܐܝܢܳܐ
ܕ݁ܨܳܒ݂ܶܐ
ܕ݁ܢܰܗܰܪ
ܐܶܢܽܘܢ ܗܳܟ݂ܰܢ
ܝܺܗܺܝܒ݂ ܠܗܽܘܢ
ܠܡܶܬ݂ܩܛܳܠܽܘ܂</div>
<div type="v" n="6">ܘܗܳܠܶܝܢ
ܐܺܝܬ݂ ܠܗܽܘܢ
ܫܽܘܠܛܳܢܳܐ
ܕ݁ܢܶܐܚܕ݁ܽܘܢ
ܠܰܫܡܰܝܳܐ
ܕ݁ܠܳܐ ܢܶܚܽܘܬ݂
ܡܶܛܪܳܐ
ܒ݁ܝܰܘܡܳܬ݂ܳܐ
ܕ݁ܰܢܒ݂ܺܝܽܘܬ݂ܗܽܘܢ
ܘܺܐܝܬ݂ ܠܗܽܘܢ
ܫܽܘܠܛܳܢܳܐ
ܕ݁ܢܰܗܦ݁ܟ݂ܽܘܢ
ܡܰܝܳܐ ܠܰܕ݂ܡܳܐ
ܘܰܕ݂ܢܶܡܚܽܘܢ
ܠܰܐܪܥܳܐ
ܒ݁ܟ݂ܽܠ ܡܰܚܘܳܢ
ܟ݁ܡܳܐ
ܕ݁ܢܶܨܒ݁ܽܘܢ܂</div>
<div type="v" n="7">ܘܡܳܐ
ܕ݁ܫܰܡܠܺܝܘ
ܣܳܗܕ݁ܽܘܬ݂ܗܽܘܢ
ܚܰܝܽܘܬ݂ܳܐ
ܕ݁ܣܳܠܩܳܐ ܡܶܢ
ܝܰܡܳܐ
ܬ݁ܶܥܒ݁ܶܕ݂
ܥܰܡܗܽܘܢ
ܩܪܳܒ݂ܳܐ
ܘܬ݂ܶܙܟ݁ܶܐ
ܐܶܢܽܘܢ
ܘܬ݂ܶܩܛܽܘܠ
ܐܶܢܽܘܢ܂</div>
<div type="v" n="8">ܘܰܫܠܰܕ݁ܰܝܗܽܘܢ
ܥܰܠ ܫܽܘܩܶܐ
ܕ݁ܰܡܕ݂ܺܝܢ݈ܬ݁ܳܐ
ܪܰܒ݁ܬ݂ܳܐ
ܐܰܝܕ݂ܳܐ
ܕ݁ܡܶܬ݂ܩܰܪܝܳܐ
ܪܽܘܚܳܢܳܐܝܺܬ݂
ܣܕ݂ܽܘܡ
ܘܡܶܨܪܶܝܢ
ܐܰܝܟ݁ܳܐ
ܕ݁ܡܳܪܗܽܘܢ
ܐܶܨܛܠܶܒ݂܂</div>
<div type="v" n="9">ܘܚܳܙܶܝܢ
ܡܶܢ ܐܶܡܘܳܬ݂ܳܐ
ܘܫܰܪܒ݁ܳܬ݂ܳܐ
ܘܠܶܫܳܢܶܐ
ܘܥܰܡ݈ܡܶܐ
ܠܰܫܠܰܕ݁ܰܝܗܽܘܢ
ܬ݁ܠܳܬ݂ܳܐ
ܝܰܘܡܺܝܢ
ܘܦ݂ܶܠܓ݁ܶܗ
ܘܠܰܫܠܰܕ݁ܰܝܗܽܘܢ
ܠܳܐ ܢܶܫܒ݁ܩܽܘܢ
ܠܡܶܬ݁ܬ݁ܣܳܡܽܘ
ܒ݁ܩܰܒ݂ܪܶܐ܂</div>
<div type="v" n="10">ܘܥܳܡܽܘܪܶܝܗ
ܕ݁ܰܐܪܥܳܐ
ܢܶܚܕ݁ܽܘܢ
ܥܠܰܝܗܽܘܢ
ܘܢܶܬ݂ܦ݁ܰܨܚܽܘܢ
ܘܡܰܘܗܒ݂ܳܬ݂ܳܐ
ܢܫܰܕ݁ܪܽܘܢ
ܠܰܚܕ݂ܳܕ݂ܶܐ
ܡܶܛܽܠ ܬ݁ܪܶܝܢ
ܢܒ݂ܺܝܺܝܢ
ܕ݁ܫܰܢܶܩܘ
ܠܥܳܡܽܘܪܶܝܗ
ܕ݁ܰܐܪܥܳܐ܂</div>
<div type="v" n="11">ܘܡܶܢ
ܒ݁ܳܬ݂ܰܪ
ܬ݁ܠܳܬ݂ܳܐ
ܝܰܘܡܺܝܢ
ܘܦ݂ܶܠܓ݁ܶܗ
ܪܽܘܚܳܐ
ܚܰܝܬ݂ܳܐ ܡܶܢ
ܐܰܠܳܗܳܐ
ܥܶܠܰܬ݂ ܒ݁ܗܽܘܢ
ܘܩܳܡܘ ܥܰܠ
ܪܶܓ݂ܠܰܝܗܽܘܢ
ܘܪܽܘܚܳܐ
ܕ݁ܚܰܝܶܐ
ܢܶܦ݂ܠܰܬ݂
ܥܠܰܝܗܽܘܢ
ܘܕ݂ܶܚܠܬ݂ܳܐ
ܪܰܒ݁ܬ݂ܳܐ
ܗܘܳܬ݂ ܥܰܠ
ܐܰܝܠܶܝܢ
ܕ݁ܚܳܙܶܝܢ
ܠܗܽܘܢ܂</div>
<div type="v" n="12">ܘܰܫܡܰܥܘ
ܩܳܠܳܐ ܪܰܒ݁ܳܐ
ܡܶܢ ܫܡܰܝܳܐ
ܕ݁ܳܐܡܰܪ ܠܗܽܘܢ
ܣܰܩܘ ܠܟ݂ܳܐ
ܘܰܣܠܶܩܘ
ܠܰܫܡܰܝܳܐ
ܒ݁ܰܥܢܳܢܳܐ
ܘܡܰܨܕ݂ܺܝܢ
ܒ݁ܗܽܘܢ
ܒ݁ܥܶܠܕ݁ܒ݂ܳܒ݂ܰܝܗܽܘܢ܂</div>
<div type="v" n="13">ܘܰܒ݂ܫܳܥܬ݂ܳܐ
ܗܳܝ ܗܘܳܐ
ܙܰܘܥܳܐ ܪܰܒ݁ܳܐ
ܘܚܰܕ݂ ܡܶܢ
ܥܶܣܪܳܐ
ܕ݁ܰܡܕ݂ܺܝܢ݈ܬ݁ܳܐ
ܢܦ݂ܰܠܘ
ܘܶܐܬ݂ܩܰܛܰܠܘ
ܒ݁ܙܰܘܥܳܐ
ܫܡܳܗܶܐ
ܕ݁ܓ݂ܰܒ݂ܪܶܐ
ܐܰܠܦ݂ܶܐ
ܫܰܒ݂ܥܳܐ
ܘܰܕ݂ܫܰܪܟ݁ܳܐ
ܗܘܰܘ
ܒ݁ܕ݂ܶܚܠܬ݂ܳܐ
ܘܝܰܗ݈ܒ݂ܽܘܢ
ܬ݁ܶܫܒ݁ܽܘܚܬ݁ܳܐ
ܠܰܐܠܳܗܳܐ
ܕ݁ܒ݂ܰܫܡܰܝܳܐ܂</div>
<div type="v" n="14">ܗܳܐ
ܬ݁ܪܶܝܢ ܘܳܝ
ܐܶܙܰܠܘ ܘܗܳܐ
ܘܳܝ
ܕ݁ܰܬ݂ܠܳܬ݂ܳܐ
ܐܳܬ݂ܶܐ
ܡܶܚܕ݂ܳܐ܂</div>
<div type="v" n="15">ܘܡܰܠܰܐܟ݂ܳܐ
ܕ݁ܫܰܒ݂ܥܳܐ
ܙܥܰܩ ܘܰܗܘܰܘ
ܩܳܠܶܐ
ܪܰܘܪܒ݂ܶܐ
ܒ݁ܰܫܡܰܝܳܐ
ܕ݁ܳܐܡܪܺܝܢ
ܗܘܳܬ݂
ܡܰܠܟ݁ܽܘܬ݂ܶܗ
ܕ݁ܥܳܠܡܳܐ
ܕ݁ܰܐܠܳܗܰܢ
ܘܕ݂ܰܡܫܺܝܚܶܗ
ܘܰܐܡܠܶܟ݂
ܠܥܳܠܰܡ
ܥܳܠܡܺܝܢ܂</div>
<div type="v" n="16">ܘܥܶܣܪܺܝܢ
ܘܰܐܪܒ݁ܥܳܐ
ܩܰܫܺܝܫܶܐ
ܐܰܝܠܶܝܢ
ܕ݁ܰܩܕ݂ܳܡ
ܐܰܠܳܗܳܐ
ܝܳܬ݂ܒ݁ܺܝܢ ܥܰܠ
ܟ݁ܽܘܪܣܰܘܳܬ݂ܗܽܘܢ
ܢܦ݂ܰܠܘ ܥܰܠ
ܐܰܦ݁ܰܝܗܽܘܢ
ܘܰܣܓ݂ܶܕ݂ܘ
ܠܰܐܠܳܗܳܐ܂</div>
<div type="v" n="17">ܠܡܺܐܡܰܪ
ܡܰܘܕ݁ܶܝܢܰܢ
ܠܳܟ݂ ܡܳܪܝܳܐ
ܐܰܠܳܗܳܐ
ܐܰܚܺܝܕ݂ ܟ݁ܽܠ
ܕ݁ܺܐܝܬ݂ܰܘܗ݈ܝ
ܘܺܐܝܬ݂ܰܘܗ݈ܝ
ܗ݈ܘܳܐ
ܕ݁ܰܢܣܰܒ݂ܬ݁
ܒ݁ܚܰܝܠܳܟ݂
ܪܰܒ݁ܳܐ
ܘܰܐܡܠܶܟ݂ܬ݁܂</div>
<div type="v" n="18">ܘܥܰܡ݈ܡܶܐ
ܪܓ݂ܶܙܘ
ܘܶܐܬ݂ܳܐ
ܪܽܘܓ݂ܙܳܟ݂
ܘܙܰܒ݂ܢܳܐ
ܕ݁ܡܺܝܬ݂ܶܐ
ܕ݁ܢܶܬ݁ܕ݂ܺܝܢܽܘܢ
ܘܬ݂ܶܬ݁ܶܠ
ܐܰܓ݂ܪܳܐ
ܠܥܰܒ݂ܕ݁ܰܝܟ݁
ܢܒ݂ܺܝܶܐ
ܘܰܠܩܰܕ݁ܺܝܫܶܐ
ܘܰܠܕ݂ܳܚܠܰܝ
ܫܡܳܟ݂
ܠܰܙܥܽܘܪܶܐ ܥܰܡ
ܪܰܘܪܒ݂ܶܐ
ܘܰܬ݂ܚܰܒ݁ܶܠ
ܠܰܐܝܠܶܝܢ
ܕ݁ܚܰܒ݁ܶܠܘ
ܠܰܐܪܥܳܐ܂</div>
<div type="v" n="19">ܘܶܐܬ݂ܦ݁ܬ݂ܰܚ
ܗܰܝܟ݁ܠܳܐ
ܒ݁ܰܫܡܰܝܳܐ
ܘܶܐܬ݂ܚܰܙܝܰܬ݂
ܩܺܝܒ݂ܽܘܬ݂ܳܐ
ܕ݁ܕ݂ܺܝܰܬ݂ܺܩܺܐ
ܕ݁ܺܝܠܶܗ
ܒ݁ܗܰܝܟ݁ܠܳܐ
ܘܰܗܘܰܘ
ܒ݁ܰܪܩܶܐ
ܘܪܰܥܡܶܐ
ܘܩܳܠܶܐ
ܘܢܰܘܕ݁ܳܐ
ܘܒ݂ܰܪܕ݂ܳܐ
ܪܰܒ݁ܳܐ܂</div>
</div>
<div type="ch" n="12">
<div type="title" n="title"> ܀ ܓܢܝܢܐ
ܕܝܘܚܢܢ ܝܒܒ </div>
<div type="v" n="1">ܘܳܐܬ݂ܳܐ
ܪܰܒ݁ܬ݂ܳܐ
ܐܶܬ݂ܚܰܙܝܰܬ݂
ܒ݁ܰܫܡܰܝܳܐ
ܐܰܢ݈ܬ݁ܬ݂ܳܐ
ܕ݁ܰܥܛܺܝܦ݂ܳܐ
ܫܶܡܫܳܐ
ܘܣܰܗܪܳܐ
ܬ݁ܚܶܝܬ݂
ܪܶܓ݂ܠܶܝܗ
ܘܰܟ݂ܠܺܝܠܳܐ
ܕ݁ܟ݂ܰܘܟ݁ܒ݂ܶܐ
ܬ݁ܪܶܥܣܰܪ ܥܰܠ
ܪܺܫܳܗ܂</div>
<div type="v" n="2">ܘܒ݂ܰܛܢܳܐ
ܘܩܳܥܝܳܐ
ܘܰܡܚܰܒ݁ܠܳܢ
ܐܳܦ݂
ܡܶܫܬ݁ܰܢܩܳܐ
ܕ݁ܬ݂ܺܐܠܰܕ݂܂</div>
<div type="v" n="3">ܘܶܐܬ݂ܚܰܙܝܰܬ݂
ܐܳܬ݂ܳܐ
ܐ݈ܚܪܺܬ݂ܳܐ
ܒ݁ܰܫܡܰܝܳܐ
ܘܗܳܐ
ܬ݁ܰܢܺܝܢܳܐ
ܪܰܒ݁ܳܐ
ܕ݁ܢܽܘܪܳܐ
ܕ݁ܺܐܝܬ݂ ܠܶܗ
ܫܰܒ݂ܥܳܐ
ܪܺܫܺܝܢ ܘܰܥܣܰܪ
ܩܰܪܢܳܬ݂ܳܐ
ܘܥܰܠ ܪܺܫܰܘܗ݈ܝ
ܫܰܒ݂ܥܳܐ
ܬ݁ܳܐܓ݂ܺܝܢ܂</div>
<div type="v" n="4">ܘܕ݂ܽܘܢܒ݁ܶܗ
ܓ݁ܳܪܫܳܐ
ܠܬ݂ܽܘܠܬ݂ܳܐ
ܕ݁ܟ݂ܰܘܟ݁ܒ݂ܶܐ
ܕ݁ܒ݂ܰܫܡܰܝܳܐ
ܘܰܐܪܡܺܝ
ܐܶܢܽܘܢ ܥܰܠ
ܐܰܪܥܳܐ
ܘܬ݂ܰܢܺܝܢܳܐ
ܩܳܐܶܡ ܗ݈ܘܳܐ
ܩܕ݂ܳܡ
ܐܰܢ݈ܬ݁ܬ݂ܳܐ
ܕ݁ܰܥܬ݂ܺܝܕ݂ܳܐ
ܕ݁ܬ݂ܺܐܠܰܕ݂
ܕ݁ܡܳܐ
ܕ݁ܝܶܠܕ݁ܰܬ݂
ܢܶܐܟ݂ܠܺܝܘܗ݈ܝ
ܠܰܒ݂ܪܳܗ܂</div>
<div type="v" n="5">ܘܝܶܠܕ݁ܰܬ݂
ܒ݁ܪܳܐ
ܕ݁ܶܟ݂ܪܳܐ ܗܰܘ
ܕ݁ܰܥܬ݂ܺܝܕ݂
ܠܡܶܪܥܳܐ
ܠܟ݂ܽܠܗܽܘܢ
ܥܰܡ݈ܡܶܐ
ܒ݁ܫܰܒ݂ܛܳܐ
ܕ݁ܦ݂ܰܪܙܠܳܐ
ܘܶܐܬ݂ܚܛܶܦ݂
ܒ݁ܪܳܗ ܠܘܳܬ݂
ܐܰܠܳܗܳܐ
ܘܰܠܘܳܬ݂
ܟ݁ܽܘܪܣܝܶܗ܂</div>
<div type="v" n="6">ܘܰܐܢ݈ܬ݁ܬ݂ܳܐ
ܥܶܪܩܰܬ݂
ܠܚܽܘܪܒ݁ܳܐ
ܐܰܬ݂ܰܪ
ܕ݁ܺܐܝܬ݂ ܗ݈ܘܳܐ
ܠܳܗ ܬ݁ܰܡܳܢ
ܕ݁ܽܘܟ݁ܬ݂ܳܐ
ܕ݁ܰܡܛܰܝܒ݂ܳܐ
ܡܶܢ ܐܰܠܳܗܳܐ
ܕ݁ܰܢܬ݂ܰܪܣܽܘܢܳܗ
ܝܰܘܡܺܝܢ
ܐܳܠܶܦ݂
ܘܡܰܐܬ݂ܶܝܢ
ܘܶܫܬ݁ܺܝܢ܂</div>
<div type="v" n="7">ܘܰܗܘܳܐ
ܩܪܳܒ݂ܳܐ
ܒ݁ܰܫܡܰܝܳܐ
ܡܺܝܟ݂ܳܐܝܶܠ
ܘܡܰܠܰܐܟ݂ܰܘܗ݈ܝ
ܡܰܩܪܒ݂ܺܝܢ ܥܰܡ
ܬ݁ܰܢܺܝܢܳܐ
ܘܬ݂ܰܢܺܝܢܳܐ
ܘܡܰܠܰܐܟ݂ܰܘܗ݈ܝ
ܐܰܩܪܶܒ݂ܘ܂</div>
<div type="v" n="8">ܘܠܳܐ
ܐܶܬ݂ܡܨܺܝܘ
ܘܠܳܐ ܐܰܬ݂ܪܳܐ
ܐܶܫܬ݁ܟ݂ܰܚ
ܠܗܽܘܢ
ܒ݁ܰܫܡܰܝܳܐ܂</div>
<div type="v" n="9">ܘܶܐܬ݂ܪܡܺܝ
ܬ݁ܰܢܺܝܢܳܐ
ܪܰܒ݁ܳܐ ܗܰܘ
ܚܶܘܝܳܐ ܪܺܫܳܐ
ܗܰܘ
ܕ݁ܡܶܬ݂ܩܪܶܐ
ܐܳܟ݂ܶܠܩܰܪܨܳܐ
ܘܣܳܛܳܢܳܐ ܗܰܘ
ܕ݁ܰܐܛܥܺܝ
ܠܟ݂ܽܠܳܗ
ܐܰܪܥܳܐ
ܘܶܐܬ݂ܪܡܺܝ ܥܰܠ
ܐܰܪܥܳܐ
ܘܡܰܠܰܐܟ݂ܰܘܗ݈ܝ
ܥܰܡܶܗ
ܐܶܬ݂ܪܡܺܝܘ܂</div>
<div type="v" n="10">ܘܫܶܡܥܶܬ݂
ܩܳܠܳܐ ܪܰܒ݁ܳܐ
ܡܶܢ ܫܡܰܝܳܐ
ܕ݁ܶܐܡܰܪ ܗܳܐ
ܗܘܳܐ
ܫܽܘ݈ܘܙܳܒ݂ܳܐ
ܘܚܰܝܠܳܐ
ܘܡܰܠܟ݁ܽܘܬ݂ܳܐ
ܕ݁ܰܐܠܳܗܰܢ
ܕ݁ܶܐܬ݂ܪܡܺܝ
ܡܳܣܽܘܪܳܐ
ܕ݁ܰܐܚܰܝܢ ܗܰܘ
ܕ݁ܡܳܣܰܪ ܗ݈ܘܳܐ
ܠܗܽܘܢ ܠܺܠܝܳܐ
ܘܺܐܝܡܳܡܳܐ
ܩܕ݂ܳܡ
ܐܰܠܳܗܰܢ܂</div>
<div type="v" n="11">ܘܗܳܢܽܘܢ
ܙܟ݂ܰܘ
ܒ݁ܰܕ݂ܡܳܐ
ܕ݁ܶܐܡܪܳܐ
ܘܰܒ݂ܝܰܕ݂
ܡܶܠܬ݂ܳܐ
ܕ݁ܣܳܗܕ݁ܽܘܬ݂ܶܗ
ܘܠܳܐ ܐܰܚܶܒ݂ܘ
ܢܰܦ݂ܫܗܽܘܢ
ܥܕ݂ܰܡܳܐ
ܠܡܰܘܬ݁ܳܐ܂</div>
<div type="v" n="12">ܡܶܛܽܠܗܳܢܳܐ
ܫܡܰܝܳܐ
ܐܶܬ݂ܦ݁ܰܨܚܘ
ܘܰܐܝܠܶܝܢ
ܕ݁ܰܒ݂ܗܽܘܢ
ܫܪܶܝܢ ܘܳܝ
ܠܰܐܪܥܳܐ
ܘܰܠܝܰܡܳܐ ܥܰܠ
ܕ݁ܢܳܚܶܬ݂
ܐܳܟ݂ܶܠܩܰܪܨܳܐ
ܠܘܳܬ݂ܗܽܘܢ
ܕ݁ܺܐܝܬ݂ ܠܶܗ
ܚܶܡܬ݁ܳܐ
ܪܰܒ݁ܬ݂ܳܐ
ܟ݁ܰܕ݂ ܝܳܕ݂ܰܥ
ܕ݁ܩܰܠܺܝܠ
ܙܰܒ݂ܢܳܐ ܐܺܝܬ݂
ܠܶܗ܂</div>
<div type="v" n="13">ܘܟ݂ܰܕ݂
ܚܙܳܐ
ܬ݁ܰܢܺܝܢܳܐ
ܕ݁ܶܐܬ݂ܪܡܺܝ
ܥܰܠ ܐܰܪܥܳܐ
ܪܕ݂ܰܦ݂
ܠܰܐܢ݈ܬ݁ܬ݂ܳܐ
ܐܰܝܕ݂ܳܐ
ܕ݁ܝܶܠܕ݁ܰܬ݂
ܕ݁ܶܟ݂ܪܳܐ܂</div>
<div type="v" n="14">ܘܶܐܬ݂ܺܝܗܶܒ݂
ܠܰܐܢ݈ܬ݁ܬ݂ܳܐ
ܬ݁ܪܶܝܢ
ܓ݁ܶܦ݁ܺܝܢ
ܕ݁ܢܶܫܪܳܐ
ܪܰܒ݁ܳܐ
ܕ݁ܬ݂ܶܦ݂ܪܰܚܝ
ܠܚܽܘܪܒ݁ܳܐ
ܠܕ݂ܽܘܟ݁ܬ݂ܳܗ
ܠܡܶܬ݁ܬ݁ܰܪܣܳܝܽܘ
ܬ݁ܰܡܳܢ ܥܶܕ݁ܳܢ
ܥܶܕ݁ܳܢܺܝܢ
ܘܦ݂ܶܠܓ݁ܽܘܬ݂
ܥܶܕ݁ܳܢ ܡܶܢ
ܩܕ݂ܳܡ
ܐܰܦ݁ܰܘܗ݈ܝ
ܕ݁ܚܶܘܝܳܐ܂</div>
<div type="v" n="15">ܘܰܐܪܡܺܝ
ܚܶܘܝܳܐ ܡܶܢ
ܦ݁ܽܘܡܶܗ
ܒ݁ܳܬ݂ܰܪ
ܐܰܢ݈ܬ݁ܬ݂ܳܐ
ܡܰܝܳܐ ܐܰܝܟ݂
ܢܰܗܪܳܐ
ܕ݁ܰܫܩܺܝܠܰܬ݂
ܡܰܝܳܐ
ܢܶܥܒ݁ܕ݂ܺܝܗ܂</div>
<div type="v" n="16">ܘܥܰܕ݁ܪܰܬ݂
ܐܰܪܥܳܐ
ܠܰܐܢ݈ܬ݁ܬ݂ܳܐ
ܘܦ݂ܶܬ݂ܚܰܬ݂
ܐܰܪܥܳܐ
ܦ݁ܽܘܡܳܗ
ܘܰܒ݂ܠܰܥܬ݂ܶܗ
ܠܢܰܗܪܳܐ ܗܰܘ
ܕ݁ܰܐܪܡܺܝ
ܬ݁ܰܢܺܝܢܳܐ ܡܶܢ
ܦ݁ܽܘܡܶܗ܂</div>
<div type="v" n="17">ܘܰܪܓ݂ܶܙ
ܬ݁ܰܢܺܝܢܳܐ ܥܰܠ
ܐܰܢ݈ܬ݁ܬ݂ܳܐ
ܘܶܐܙܰܠ
ܠܡܶܥܒ݁ܰܕ݂
ܩܪܳܒ݂ܳܐ ܥܰܡ
ܫܰܪܟ݁ܳܐ
ܕ݁ܙܰܪܥܳܗ
ܗܳܠܶܝܢ
ܕ݁ܢܳܛܪܺܝܢ
ܦ݁ܽܘܩܕ݁ܳܢܰܘܗ݈ܝ
ܕ݁ܰܐܠܳܗܳܐ
ܘܺܐܝܬ݂ ܠܗܽܘܢ
ܣܳܗܕ݁ܽܘܬ݂ܶܗ
ܕ݁ܝܶܫܽܘܥ܂</div>
</div>
<div type="ch" n="13">
<div type="title" n="title"> ܀ ܓܢܝܢܐ
ܕܝܘܚܢܢ ܝܓܓ </div>
<div type="v" n="1">ܘܩܳܡܶܬ݂
ܥܰܠ ܚܳܠܳܐ
ܕ݁ܝܰܡܳܐ
ܘܰܚܙܺܝܬ݂
ܕ݁ܣܳܠܩܳܐ
ܚܰܝܽܘܬ݂ܳܐ ܡܶܢ
ܝܰܡܳܐ ܕ݁ܺܐܝܬ݂
ܠܳܗ ܥܣܰܪ
ܩܰܪܢܳܢ
ܘܰܫܒ݂ܰܥ
ܩܰܪܩܦ݂ܳܢ ܘܥܰܠ
ܩܰܪܢܳܬ݂ܳܗ
ܥܶܣܪܳܐ
ܬ݁ܳܐܓ݂ܺܝܢ
ܘܥܰܠ
ܩܰܪܩܦ݂ܳܬ݂ܳܗ
ܫܡܳܐ
ܕ݁ܓ݂ܽܘܕ݁ܳܦ݂ܳܐ܂</div>
<div type="v" n="2">ܘܚܰܝܽܘܬ݂ܳܐ
ܗܳܝ ܕ݁ܰܚܙܺܝܬ݂
ܕ݁ܡܽܘܬ݂ܳܐ
ܗ݈ܘܳܬ݂
ܕ݁ܢܶܡܪܳܐ
ܘܪܶܓ݂ܠܶܝܗ
ܐܰܝܟ݂
ܕ݁ܕ݂ܶܒ݁ܳܐ
ܘܦ݂ܽܘܡܳܗ
ܐܰܝܟ݂
ܕ݁ܰܐܪܝܰܘܳܬ݂ܳܐ
ܘܝܰܗ݈ܒ݂ ܠܳܗ
ܬ݁ܰܢܺܝܢܳܐ
ܚܰܝܠܶܗ
ܘܟ݂ܽܘܪܣܝܶܗ
ܘܫܽܘܠܛܳܢܳܐ
ܪܰܒ݁ܳܐ܂</div>
<div type="v" n="3">ܘܰܚܕ݂ܳܐ
ܡܶܢ
ܩܰܪܩܦ݂ܳܬ݂ܳܗ
ܐܰܝܟ݂
ܦ݁ܥܺܝܥܬ݁ܳܐ
ܠܡܰܘܬ݁ܳܐ
ܘܰܡܚܽܘܬ݂ܳܐ
ܕ݁ܡܰܘܬ݁ܳܗ
ܐܶܬ݂ܰܐܣܝܰܬ݂
ܘܶܐܬ݁ܕ݁ܰܡܪܰܬ݂
ܟ݁ܽܠܳܗ ܐܰܪܥܳܐ
ܒ݁ܳܬ݂ܰܪ
ܚܰܝܽܘܬ݂ܳܐ܂</div>
<div type="v" n="4">ܘܰܣܓ݂ܶܕ݂ܘ
ܠܬ݂ܰܢܺܝܢܳܐ
ܕ݁ܝܰܗ݈ܒ݂
ܫܽܘܠܛܳܢܳܐ
ܠܚܰܝܽܘܬ݂ܳܐ
ܘܰܣܓ݂ܶܕ݂ܘ
ܠܚܰܝܽܘܬ݂ܳܐ
ܠܡܺܐܡܰܪ ܡܰܢܽܘ
ܕ݁ܕ݂ܳܡܶܐ
ܠܚܰܝܽܘܬ݂ܳܐ
ܗܳܕ݂ܶܐ ܘܡܰܢܽܘ
ܡܶܫܟ݁ܰܚ
ܠܡܰܩܪܳܒ݂ܽܘ
ܥܰܡܳܗ܂</div>
<div type="v" n="5">ܘܶܐܬ݂ܺܝܗܶܒ݂
ܠܳܗ ܦ݁ܽܘܡܳܐ
ܕ݁ܰܡܡܰܠܶܠ
ܪܰܘܪܒ݂ܳܬ݂ܳܐ
ܘܓ݂ܽܘܕ݁ܳܦ݂ܳܐ
ܘܶܐܬ݂ܺܝܗܶܒ݂
ܠܳܗ ܫܽܘܠܛܳܢܳܐ
ܠܡܶܥܒ݁ܰܕ݂
ܝܰܪܚܶܐ
ܐܰܪܒ݁ܥܺܝܢ
ܘܰܬ݂ܪܶܝܢ܂</div>
<div type="v" n="6">ܘܦ݂ܶܬ݂ܚܰܬ݂
ܦ݁ܽܘܡܳܗ
ܠܰܡܓ݂ܰܕ݁ܳܦ݂ܽܘ
ܩܕ݂ܳܡ ܐܰܠܳܗܳܐ
ܕ݁ܰܬ݂ܓ݂ܰܕ݁ܶܦ݂ܝ
ܒ݁ܰܫܡܳܐ
ܘܰܒ݂ܡܰܫܪܝܳܐ
ܕ݁ܰܐܝܠܶܝܢ
ܕ݁ܰܫܪܶܝܢ
ܒ݁ܰܫܡܰܝܳܐ܂</div>
<div type="v" n="7">ܘܶܐܬ݂ܺܝܗܶܒ݂
ܠܳܗ ܠܡܶܥܒ݁ܰܕ݂
ܩܪܳܒ݂ܳܐ ܥܰܡ
ܩܰܕ݁ܺܝܫܶܐ
ܘܰܠܡܶܙܟ݁ܳܐ
ܐܶܢܽܘܢ
ܘܶܐܬ݂ܺܝܗܶܒ݂
ܠܳܗ ܫܽܘܠܛܳܢܳܐ
ܥܰܠ ܟ݁ܽܠܗܶܝܢ
ܫܰܪܒ݁ܳܬ݂ܳܐ
ܘܶܐܡܘܳܬ݂ܳܐ
ܘܠܶܫܳܢܶܐ
ܘܥܰܡ݈ܡܶܐ܂</div>
<div type="v" n="8">ܘܢܶܣܓ݁ܕ݂ܽܘܢ
ܠܳܗ ܟ݁ܽܠܗܽܘܢ
ܥܳܡܽܘܪܶܝܗ
ܕ݁ܰܐܪܥܳܐ
ܗܳܢܽܘܢ
ܐܰܝܠܶܝܢ ܕ݁ܠܳܐ
ܟ݁ܬ݂ܺܝܒ݂ܺܝܢ
ܒ݁ܰܟ݂ܬ݂ܳܒ݂ܳܐ
ܕ݁ܚܰܝܶܐ ܗܰܘ
ܕ݁ܶܐܡܪܳܐ
ܩܛܺܝܠܳܐ ܩܕ݂ܳܡ
ܬ݁ܰܪܡܝܳܬ݂ܶܗ
ܕ݁ܥܳܠܡܳܐ܂</div>
<div type="v" n="9">ܡܰܢ
ܕ݁ܺܐܝܬ݂ ܠܶܗ
ܐܶܕ݂ܢܶܐ
ܢܶܫܡܰܥ܂</div>
<div type="v" n="10">ܡܰܢ
ܕ݁ܰܒ݂ܫܶܒ݂ܝܳܐ
ܡܰܘܒ݁ܶܠ
ܒ݁ܫܶܒ݂ܝܳܐ
ܐܳܙܶܠ ܘܰܐܝܢܳܐ
ܕ݁ܰܒ݂ܚܰܪܒ݁ܳܐ
ܩܳܛܶܠ
ܒ݁ܚܰܪܒ݁ܳܐ
ܢܶܬ݂ܩܛܶܠ
ܗܳܪܟ݁ܳܐ ܗ݈ܝ
ܗܰܝܡܳܢܽܘܬ݂ܳܐ
ܘܰܡܣܰܝܒ݁ܪܳܢܽܘܬ݂ܳܐ
ܕ݁ܩܰܕ݁ܺܝܫܶܐ܂</div>
<div type="v" n="11">ܘܰܚܙܺܝܬ݂
ܚܰܝܽܘܬ݂ܳܐ
ܐ݈ܚܪܺܬ݂ܳܐ
ܕ݁ܣܳܠܩܳܐ ܡܶܢ
ܐܰܪܥܳܐ ܘܺܐܝܬ݂
ܗ݈ܘܳܐ ܠܳܗ
ܬ݁ܰܪܬ݁ܶܝܢ
ܩܰܪܢܳܢ
ܘܕ݂ܳܡܝܳܐ
ܠܶܐܡܪܳܐ
ܘܰܡܡܰܠܠܳܐ
ܗ݈ܘܳܬ݂ ܐܰܝܟ݂
ܬ݁ܰܢܺܝܢܳܐ܂</div>
<div type="v" n="12">ܘܫܽܘܠܛܳܢܳܐ
ܕ݁ܚܰܝܽܘܬ݂ܳܐ
ܩܰܕ݂ܡܳܝܬ݁ܳܐ
ܟ݁ܽܠܶܗ
ܬ݁ܶܥܒ݁ܶܕ݂
ܩܕ݂ܳܡܰܘܗ݈ܝ
ܘܬ݂ܶܥܒ݁ܶܕ݂
ܠܰܐܪܥܳܐ
ܘܠܰܕ݂ܥܳܡܪܺܝܢ
ܒ݁ܳܗ
ܘܢܶܣܓ݁ܕ݂ܽܘܢ
ܠܚܰܝܽܘܬ݂ܳܐ
ܩܰܕ݂ܡܳܝܬ݁ܳܐ
ܗܳܝ
ܕ݁ܶܐܬ݂ܚܰܠܡܰܬ݂
ܡܚܽܘܬ݂ܳܐ
ܕ݁ܡܰܘܬ݁ܳܗ܂</div>
<div type="v" n="13">ܘܬ݂ܶܥܒ݁ܶܕ݂
ܐܳܬ݂ܘܳܬ݂ܳܐ
ܪܰܘܪܒ݂ܳܬ݂ܳܐ
ܐܰܝܟ݁ܰܢܳܐ
ܕ݁ܢܽܘܪܳܐ
ܬ݁ܶܥܒ݁ܶܕ݂
ܠܡܶܚܰܬ݂ ܡܶܢ
ܫܡܰܝܳܐ ܥܰܠ
ܐܰܪܥܳܐ ܩܕ݂ܳܡ
ܒ݁ܢܰܝܢܳܫܳܐ܂</div>
<div type="v" n="14">ܘܬ݂ܰܛܥܶܐ
ܠܰܕ݂ܥܳܡܪܺܝܢ
ܥܰܠ ܐܰܪܥܳܐ
ܒ݁ܝܰܕ݂
ܐܳܬ݂ܘܳܬ݂ܳܐ
ܕ݁ܶܐܬ݂ܺܝܗܶܒ݂
ܠܳܗ ܠܡܶܥܒ݁ܰܕ݂
ܩܕ݂ܳܡ
ܚܰܝܽܘܬ݂ܳܐ
ܠܡܺܐܡܰܪ
ܠܰܕ݂ܥܳܡܪܺܝܢ
ܥܰܠ ܐܰܪܥܳܐ
ܠܡܶܥܒ݁ܰܕ݂
ܨܰܠܡܳܐ
ܠܚܰܝܽܘܬ݂ܳܐ
ܐܰܝܕ݂ܳܐ
ܕ݁ܺܐܝܬ݂ ܠܳܗ
ܡܚܽܘܬ݂ܳܐ
ܕ݁ܚܰܪܒ݁ܳܐ
ܘܰܚܝܳܬ݂܂</div>
<div type="v" n="15">ܘܶܐܬ݂ܺܝܗܶܒ݂
ܠܳܗ ܕ݁ܬ݂ܶܬ݁ܶܠ
ܪܽܘܚܳܐ
ܠܨܰܠܡܳܐ
ܕ݁ܚܰܝܽܘܬ݂ܳܐ
ܘܬ݂ܶܥܒ݁ܶܕ݂
ܕ݁ܟ݂ܽܠ ܕ݁ܠܳܐ
ܢܶܣܓ݁ܕ݂ܽܘܢ
ܠܶܗ ܠܨܰܠܡܳܐ
ܕ݁ܚܰܝܽܘܬ݂ܳܐ
ܢܶܬ݂ܩܰܛܠܽܘܢ܂</div>
<div type="v" n="16">ܘܬ݂ܶܥܒ݁ܶܕ݂
ܠܟ݂ܽܠܗܽܘܢ
ܙܥܽܘܪܶܐ
ܘܪܰܘܪܒ݂ܶܐ
ܥܰܬ݁ܺܝܪܶܐ
ܘܡܶܣܟ݁ܺܢܶܐ
ܡܳܪܰܝܳܐ
ܘܥܰܒ݂ܕ݁ܶܐ
ܕ݁ܢܶܬ݂ܺܝܗܶܒ݂
ܠܗܽܘܢ ܪܽܘܫܡܳܐ
ܥܰܠ
ܐܺܝܕ݂ܰܝܗܽܘܢ
ܕ݁ܝܰܡܺܝܢܳܐ
ܐܰܘ ܥܰܠ
ܒ݁ܶܝܬ݂
ܥܰܝܢܰܝܗܽܘܢ܂</div>
<div type="v" n="17">ܕ݁ܠܳܐ
ܐ݈ܢܳܫ ܢܶܙܒ݁ܶܢ
ܐܰܘ ܢܙܰܒ݁ܶܢ
ܬ݁ܽܘܒ݂ ܐܶܠܳܐ
ܐܰܝܢܳܐ
ܕ݁ܺܐܝܬ݂
ܥܠܰܘܗ݈ܝ
ܪܽܘܫܡܳܐ
ܕ݁ܰܫܡܳܐ
ܕ݁ܚܰܝܽܘܬ݂ܳܐ
ܐܰܘ ܡܶܢܝܳܢܳܐ
ܕ݁ܰܫܡܳܗ܂</div>
<div type="v" n="18">ܗܳܪܟ݁ܳܐ
ܐܺܝܬ݂ܶܝܗ
ܚܶܟ݂ܡܬ݂ܳܐ
ܘܕ݂ܺܐܝܬ݂ ܒ݁ܶܗ
ܗܰܘܢܳܐ
ܢܶܚܫܒ݂ܺܝܘܗ݈ܝ
ܠܡܶܢܝܳܢܳܐ
ܕ݁ܚܰܝܽܘܬ݂ܳܐ
ܡܶܢܝܳܢܳܐ ܗ݈ܘ
ܓ݁ܶܝܪ
ܕ݁ܒ݂ܰܪܢܳܫܳܐ
ܫܶܬ݂ܡܳܐܐ
ܘܶܫܬ݁ܺܝܢ
ܘܫܶܬ݂܂</div>
</div>
<div type="ch" n="14">
<div type="title" n="title"> ܀ ܓܢܝܢܐ
ܕܝܘܚܢܢ ܝܕܕ </div>
<div type="v" n="1">ܘܰܚܙܺܝܬ݂
ܘܗܳܐ ܐܶܡܪܳܐ
ܩܳܐܶܡ ܥܰܠ
ܛܽܘܪܳܐ
ܕ݁ܨܶܗܝܽܘܢ
ܘܥܰܡܶܗ ܡܳܐܐ
ܘܰܐܪܒ݁ܥܺܝܢ
ܘܰܐܪܒ݁ܥܳܐ
ܐܰܠܦ݂ܺܝܢ
ܕ݁ܺܐܝܬ݂
ܥܠܰܝܗܽܘܢ ܫܡܶܗ
ܘܰܫܡܳܐ
ܕ݁ܰܐܒ݂ܽܘܗ݈ܝ
ܟ݁ܬ݂ܺܝܒ݂ ܥܰܠ
ܒ݁ܶܝܬ݂
ܥܰܝܢܰܝܗܽܘܢ܂</div>
<div type="v" n="2">ܘܫܶܡܥܶܬ݂
ܩܳܠܳܐ ܡܶܢ
ܫܡܰܝܳܐ ܐܰܝܟ݂
ܩܳܠܳܐ ܕ݁ܡܰܝܳܐ
ܣܰܓ݁ܺܝܶܐܐ
ܘܰܐܝܟ݂ ܩܳܠܳܐ
ܕ݁ܪܰܥܡܳܐ
ܪܰܒ݁ܳܐ ܩܳܠܳܐ
ܐܰܝܢܳܐ
ܕ݁ܫܶܡܥܶܬ݂
ܐܰܝܟ݂
ܩܺܝܬ݂ܳܪܽܘܕ݂ܳܐ
ܕ݁ܢܳܩܶܫ
ܒ݁ܩܺܝܬ݂ܳܪܰܘܗ݈ܝ܂</div>
<div type="v" n="3">ܘܰܡܫܰܒ݁ܚܺܝܢ
ܐܰܝܟ݂
ܬ݁ܶܫܒ݁ܽܘܚܬ݁ܳܐ
ܚܕ݂ܰܬ݂ܳܐ
ܩܕ݂ܳܡ
ܟ݁ܽܘܪܣܝܳܐ
ܘܰܩܕ݂ܳܡ
ܐܰܪܒ݁ܰܥ
ܚܰܝܘܳܢ
ܘܰܩܕ݂ܳܡ
ܩܰܫܺܝܫܶܐ ܘܠܳܐ
ܐ݈ܢܳܫ
ܐܶܬ݂ܡܨܺܝ
ܠܡܺܐܠܦ݂ܳܗ
ܠܬ݂ܶܫܒ݁ܽܘܚܬ݁ܳܐ
ܐܶܠܳܐ ܐܶܢ
ܡܳܐܐ
ܘܰܐܪܒ݁ܥܺܝܢ
ܘܰܐܪܒ݁ܥܳܐ
ܐܰܠܦ݂ܺܝܢ
ܙܒ݂ܺܝܢܰܝ ܡܶܢ
ܐܰܪܥܳܐ܂</div>
<div type="v" n="4">ܗܳܠܶܝܢ
ܐܶܢܽܘܢ
ܐܰܝܠܶܝܢ ܕ݁ܥܰܡ
ܢܶܫܶܐ ܠܳܐ
ܐܶܬ݁ܛܰܘܰܫܘ
ܒ݁ܬ݂ܽܘܠܶܐ
ܓ݁ܶܝܪ
ܐܺܝܬ݂ܰܝܗܽܘܢ
ܗܳܠܶܝܢ
ܕ݁ܢܰܩܦ݁ܽܘܗ݈ܝ
ܠܶܐܡܪܳܐ ܟ݁ܽܠ
ܟ݁ܰܪ ܕ݁ܢܺܐܙܰܠ
ܗܳܠܶܝܢ
ܐܶܙܕ݁ܒ݂ܶܢܘ
ܡܶܢ ܐ݈ܢܳܫܳܐ
ܪܺܫܺܝܬ݂ܳܐ
ܠܰܐܠܳܗܳܐ
ܘܠܶܐܡܪܳܐ܂</div>
<div type="v" n="5">ܕ݁ܰܒ݂ܦ݂ܽܘܡܗܽܘܢ
ܠܳܐ
ܐܶܫܬ݁ܰܟ݂ܚܰܬ݂
ܕ݁ܰܓ݁ܳܠܽܘܬ݂ܳܐ
ܕ݁ܠܳܐ ܡܽܘܡ
ܓ݁ܶܝܪ
ܐܶܢܽܘܢ܂</div>
<div type="v" n="6">ܘܰܚܙܺܝܬ݂
ܐ݈ܚܪܺܢܳܐ
ܡܰܠܰܐܟ݂ܳܐ
ܕ݁ܦ݂ܳܪܰܚ
ܡܶܨܥܰܬ݂
ܫܡܰܝܳܐ ܘܺܐܝܬ݂
ܠܶܗ ܥܠܰܘܗ݈ܝ
ܣܒ݂ܰܪܬ݂ܳܐ
ܕ݁ܰܠܥܳܠܰܡ
ܠܰܡܣܰܒ݁ܳܪܽܘ
ܥܰܠ ܝܳܬ݂ܒ݁ܰܝ
ܐܰܪܥܳܐ ܘܥܰܠ
ܟ݁ܽܠ ܥܰܡ
ܘܶܐܡܘܳܢ
ܘܫܰܪܒ݂ܳܢ
ܘܠܶܫܳܢ܂</div>
<div type="v" n="7">ܠܡܺܐܡܰܪ
ܒ݁ܩܳܠܳܐ
ܪܰܒ݁ܳܐ ܕ݁ܚܰܠܘ
ܡܶܢ ܐܰܠܳܗܳܐ
ܘܗܰܒ݂ܘ ܠܶܗ
ܬ݁ܶܫܒ݁ܽܘܚܬ݁ܳܐ
ܡܶܛܽܠ
ܕ݁ܶܐܬ݂ܳܬ݂
ܫܳܥܬ݂ܳܐ
ܕ݁ܕ݂ܺܝܢܶܗ
ܘܰܣܓ݂ܽܘܕ݂ܘ
ܠܕ݂ܰܥܒ݂ܰܕ݂
ܫܡܰܝܳܐ
ܘܰܐܪܥܳܐ
ܘܝܰܡܳܐ
ܘܥܰܝܢܳܬ݂ܳܐ
ܕ݁ܡܰܝܳܐ܂</div>
<div type="v" n="8">ܘܰܐ݈ܚܪܺܢܳܐ
ܕ݁ܰܬ݂ܪܶܝܢ
ܢܩܺܝܦ݂ ܗ݈ܘܳܐ
ܠܶܗ ܘܳܐܡܰܪ
ܢܶܦ݂ܠܰܬ݂
ܢܶܦ݂ܠܰܬ݂
ܒ݁ܳܒ݂ܶܝܠ
ܪܰܒ݁ܬ݂ܳܐ
ܐܰܝܕ݂ܳܐ ܕ݁ܡܶܢ
ܚܶܡܬ݁ܳܐ
ܕ݁ܙܳܢܝܽܘܬ݂ܳܗ
ܐܰܫܩܝܰܬ݂
ܠܟ݂ܽܠܗܽܘܢ
ܥܰܡ݈ܡܶܐ܂</div>
<div type="v" n="9">ܘܰܐ݈ܚܪܺܢܳܐ
ܡܰܠܰܐܟ݂ܳܐ
ܕ݁ܰܬ݂ܠܳܬ݂ܳܐ
ܢܩܶܦ݂ ܠܗܽܘܢ
ܠܡܺܐܡܰܪ
ܒ݁ܩܳܠܳܐ
ܪܰܒ݁ܳܐ ܐܰܝܢܳܐ
ܕ݁ܰܣܓ݂ܶܕ݂
ܠܚܰܝܽܘܬ݂ܳܐ
ܘܰܠܨܰܠܡܳܗ
ܘܰܫܩܰܠ
ܪܽܘܫܡܳܗ
ܒ݁ܶܝܬ݂
ܥܰܝܢܰܘܗ݈ܝ܂</div>
<div type="v" n="10">ܐܳܦ݂ ܗܽܘ
ܢܶܫܬ݁ܶܐ ܡܶܢ
ܚܰܡܪܳܐ
ܕ݁ܚܶܡܬ݂ܶܗ
ܕ݁ܡܳܪܝܳܐ
ܕ݁ܰܡܙܺܝܓ݂
ܕ݁ܠܳܐ ܚܶܠܛܳܐ
ܒ݁ܟ݂ܳܣܳܐ
ܕ݁ܪܽܘܓ݂ܙܶܗ
ܘܢܶܫܬ݁ܰܢܰܩ
ܒ݁ܢܽܘܪܳܐ
ܘܟ݂ܶܒ݂ܪܺܝܬ݂ܳܐ
ܩܕ݂ܳܡ
ܡܰܠܰܐܟ݂ܶܐ
ܩܰܕ݁ܺܝܫܶܐ
ܘܰܩܕ݂ܳܡ
ܐܶܡܪܳܐ܂</div>
<div type="v" n="11">ܘܰܬ݂ܢܳܢܳܐ
ܕ݁ܬ݂ܰܫܢܺܝܩܗܽܘܢ
ܠܥܳܠܰܡ
ܥܳܠܡܺܝܢ ܢܶܣܰܩ
ܘܠܰܝܬ݁ ܠܗܽܘܢ
ܢܦ݂ܺܐܫܳܐ
ܐܺܝܡܳܡܳܐ
ܘܠܺܠܝܳܐ
ܐܰܝܠܶܝܢ
ܕ݁ܣܳܓ݂ܕ݁ܺܝܢ
ܠܚܰܝܽܘܬ݂ܳܐ
ܘܰܠܨܰܠܡܳܗ
ܘܰܠܡܰܢ
ܕ݁ܰܫܩܰܠ
ܪܽܘܫܡܳܐ
ܕ݁ܰܫܡܳܗ܂</div>
<div type="v" n="12">ܗܳܪܟ݁ܳܐ
ܐܺܝܬ݂ܶܝܗ
ܡܣܰܝܒ݁ܪܳܢܽܘܬ݂ܳܐ
ܕ݁ܩܰܕ݁ܺܝܫܶܐ
ܐܰܝܠܶܝܢ
ܕ݁ܰܢܛܰܪܘ
ܦ݁ܽܘܩܕ݁ܳܢܰܘܗ݈ܝ
ܕ݁ܰܐܠܳܗܳܐ
ܘܗܰܝܡܳܢܽܘܬ݂ܶܗ
ܕ݁ܝܶܫܽܘܥ܂</div>
<div type="v" n="13">ܘܫܶܡܥܶܬ݂
ܩܳܠܳܐ ܡܶܢ
ܫܡܰܝܳܐ
ܕ݁ܳܐܡܰܪ
ܟ݁ܬ݂ܽܘܒ݂
ܛܽܘܒ݂ܰܝܗܽܘܢ
ܠܡܺܝܬ݂ܶܐ
ܐܰܝܠܶܝܢ
ܕ݁ܰܥܢܰܕ݂ܘ
ܒ݁ܡܳܪܰܢ ܡܶܢ
ܗܳܫܳܐ ܐܺܝܢ
ܐܳܡܰܪ ܪܽܘܚܳܐ
ܡܶܛܽܠ
ܕ݁ܢܶܬ݁ܬ݁ܢܺܝܚܽܘܢ
ܡܶܢ
ܥܰܡܠܰܝܗܽܘܢ܂</div>
<div type="v" n="14">ܘܗܳܐ
ܥܢܳܢܳܐ
ܚܶܘܳܪܬ݁ܳܐ
ܘܥܰܠ ܥܢܳܢܳܐ
ܝܳܬ݂ܶܒ݂
ܕ݁ܡܽܘܬ݂ܳܐ
ܕ݁ܒ݂ܰܪܢܳܫܳܐ
ܘܺܐܝܬ݂ ܠܶܗ
ܥܰܠ ܪܺܫܶܗ
ܟ݁ܠܺܝܠܳܐ
ܕ݁ܕ݂ܰܗܒ݂ܳܐ
ܘܥܰܠ ܐܺܝܕ݂ܶܗ
ܡܰܓ݁ܰܠܬ݂ܳܐ
ܚܰܪܺܝܦ݂ܬ݁ܳܐ܂</div>
<div type="v" n="15">ܘܰܐ݈ܚܪܺܢܳܐ
ܡܰܠܰܐܟ݂ܳܐ
ܢܦ݂ܰܩ ܡܶܢ
ܗܰܝܟ݁ܠܳܐ
ܘܰܩܥܳܐ
ܒ݁ܩܳܠܳܐ
ܪܰܒ݁ܳܐ
ܠܰܕ݂ܝܳܬ݂ܶܒ݂
ܥܰܠ ܥܢܳܢܳܐ
ܫܰܕ݁ܰܪ
ܡܰܓ݁ܰܠܬ݂ܳܟ݂
ܘܰܚܨܽܘܕ݂
ܡܶܛܽܠ
ܕ݁ܶܐܬ݂ܳܬ݂
ܫܳܥܬ݂ܳܐ
ܠܡܶܚܨܰܕ݂܂</div>
<div type="v" n="16">ܘܰܐܪܡܺܝ
ܗܰܘ ܕ݁ܝܳܬ݂ܶܒ݂
ܥܰܠ ܥܢܳܢܳܐ
ܡܰܓ݁ܰܠܬ݂ܶܗ
ܥܰܠ ܐܰܪܥܳܐ
ܘܶܐܬ݂ܚܰܨܕ݁ܰܬ݂
ܐܰܪܥܳܐ܂</div>
<div type="v" n="17">ܘܰܐ݈ܚܪܺܢܳܐ
ܡܰܠܰܐܟ݂ܳܐ
ܢܦ݂ܰܩ ܡܶܢ
ܗܰܝܟ݁ܠܳܐ
ܕ݁ܒ݂ܰܫܡܰܝܳܐ
ܘܰܥܠܰܘܗ݈ܝ
ܐܺܝܬ݂
ܡܰܓ݁ܰܠܬ݂ܳܐ
ܚܰܪܺܝܦ݂ܬ݁ܳܐ܂</div>
<div type="v" n="18">ܘܰܐ݈ܚܪܺܢܳܐ
ܡܰܠܰܐܟ݂ܳܐ
ܢܦ݂ܰܩ ܡܶܢ
ܡܰܕ݂ܒ݁ܚܳܐ
ܕ݁ܺܐܝܬ݂ ܠܶܗ
ܫܽܘܠܛܳܢܳܐ ܥܰܠ
ܢܽܘܪܳܐ ܘܰܩܥܳܐ
ܒ݁ܩܳܠܳܐ
ܪܰܒ݁ܳܐ
ܠܕ݂ܺܐܝܬ݂ ܠܶܗ
ܡܰܓ݁ܰܠܬ݂ܳܐ
ܚܰܪܺܝܦ݂ܬ݁ܳܐ
ܫܰܕ݁ܰܪ ܐܰܢ݈ܬ݁
ܡܰܓ݁ܰܠܬ݂ܳܟ݂
ܚܰܪܺܝܦ݂ܬ݁ܳܐ
ܘܰܩܛܽܘܦ݂
ܠܰܣܓ݂ܽܘܠܶܐ
ܕ݁ܟ݂ܰܪܡܳܗ
ܕ݁ܰܐܪܥܳܐ
ܡܶܛܽܠ
ܕ݁ܰܪܒ݂ܰܝ
ܥܶܢܒ݂ܰܘܗ݈ܝ܂</div>
<div type="v" n="19">ܘܰܐܪܡܺܝ
ܡܰܠܰܐܟ݂ܳܐ
ܡܰܓ݁ܰܠܬ݂ܶܗ
ܥܰܠ ܐܰܪܥܳܐ
ܘܰܩܛܰܦ݂
ܠܟ݂ܰܪܡܳܗ
ܕ݁ܰܐܪܥܳܐ
ܘܰܐܪܡܺܝ
ܒ݁ܡܰܥܨܰܪܬ݁ܳܐ
ܪܰܒ݁ܬ݂ܳܐ
ܕ݁ܚܶܡܬ݂ܶܗ
ܕ݁ܰܐܠܳܗܳܐ܂</div>
<div type="v" n="20">ܘܶܐܬ݁ܬ݁ܕ݂ܺܝܫܰܬ݂
ܡܰܥܨܰܪܬ݁ܳܐ
ܠܒ݂ܰܪ ܡܶܢ
ܡܕ݂ܺܝܢ݈ܬ݁ܳܐ
ܘܰܢܦ݂ܰܩ ܕ݁ܡܳܐ
ܡܶܢ
ܡܰܥܨܰܪܬ݁ܳܐ
ܥܕ݂ܰܡܳܐ
ܠܰܦ݂ܓ݂ܽܘܕ݂ܶܐ
ܕ݁ܪܰܟ݂ܫܳܐ ܥܰܠ
ܐܳܠܶܦ݂
ܘܡܰܐܬ݂ܶܝܢ
ܐܶܣܛܕ݂ܰܘܳܢ܂</div>
</div>
<div type="ch" n="15">
<div type="title" n="title"> ܀ ܓܢܝܢܐ
ܕܝܘܚܢܢ ܝܗܗ </div>
<div type="v" n="1">ܘܰܚܙܺܝܬ݂
ܐ݈ܚܪܺܬ݂ܳܐ
ܐܳܬ݂ܳܐ
ܒ݁ܰܫܡܰܝܳܐ
ܪܰܒ݁ܬ݂ܳܐ
ܘܰܬ݂ܡܺܝܗܬ݁ܳܐ
ܡܰܠܰܐܟ݂ܶܐ
ܕ݁ܺܐܝܬ݂
ܥܠܰܝܗܽܘܢ
ܡܰܚܘܳܬ݂ܳܐ
ܫܒ݂ܰܥ
ܐ݈ܚܪܳܝܳܬ݂ܳܐ
ܕ݁ܰܒ݂ܗܶܝܢ
ܐܶܫܬ݁ܰܡܠܝܰܬ݂
ܚܶܡܬ݂ܶܗ
ܕ݁ܰܐܠܳܗܳܐ܂</div>
<div type="v" n="2">ܘܰܚܙܺܝܬ݂
ܐܰܝܟ݂ ܝܰܡܳܐ
ܕ݁ܰܙܓ݂ܽܘܓ݂ܺܝܬ݂ܳܐ
ܕ݁ܰܦ݂ܬ݂ܺܝܟ݂ܳܐ
ܒ݁ܢܽܘܪܳܐ
ܘܰܠܕ݂ܰܙܟ݂ܰܘ
ܡܶܢ ܚܰܝܽܘܬ݂ܳܐ
ܘܡܶܢ ܨܰܠܡܳܗ
ܘܡܶܢ ܡܶܢܝܳܢܳܐ
ܕ݁ܰܫܡܳܗ
ܕ݁ܩܳܝܡܺܝܢ
ܠܥܶܠ ܡܶܢ
ܝܰܡܳܐ
ܕ݁ܰܙܓ݂ܽܘܓ݂ܺܝܬ݂ܳܐ
ܘܺܐܝܬ݂
ܥܠܰܝܗܽܘܢ
ܩܺܝܬ݂ܳܪܰܘܗ݈ܝ
ܕ݁ܰܐܠܳܗܳܐ܂</div>
<div type="v" n="3">ܘܰܡܫܰܒ݁ܚܺܝܢ
ܬ݁ܶܫܒ݁ܽܘܚܬ݁ܳܐ
ܕ݁ܡܽܘܫܶܐ
ܥܰܒ݂ܕ݁ܶܗ
ܕ݁ܰܐܠܳܗܳܐ
ܘܬ݂ܶܫܒ݁ܽܘܚܬ݁ܳܐ
ܕ݁ܶܐܡܪܳܐ
ܘܳܐܡܪܺܝܢ
ܪܰܘܪܒ݂ܺܝܢ
ܘܬ݂ܰܡܺܝܗܺܝܢ
ܥܒ݂ܳܕ݂ܰܝܟ݁
ܡܳܪܝܳܐ
ܐܰܠܳܗܳܐ
ܐܰܚܺܝܕ݂ ܟ݁ܽܠ
ܟ݁ܺܐܢܺܝܢ
ܘܫܰܪܺܝܪܺܝܢ
ܥܒ݂ܳܕ݂ܰܝܟ݁
ܡܰܠܟ݁ܳܐ
ܕ݁ܥܳܠܡܶܐ܂</div>
<div type="v" n="4">ܡܰܢ ܠܳܐ
ܢܶܕ݂ܚܰܠ ܠܳܟ݂
ܡܳܪܝܳܐ
ܘܰܢܫܰܒ݁ܰܚ
ܠܰܫܡܳܟ݂ ܡܶܛܽܠ
ܕ݁ܰܐܢ݈ܬ݁ ܗ݈ܽܘ
ܒ݁ܰܠܚܽܘܕ݂
ܚܰܣܝܳܐ ܡܶܛܽܠ
ܕ݁ܟ݂ܽܠܗܽܘܢ
ܥܰܡ݈ܡܶܐ
ܢܺܐܬ݂ܽܘܢ
ܘܢܶܣܓ݁ܕ݂ܽܘܢ
ܩܕ݂ܳܡܰܝܟ݁
ܡܶܛܽܠ
ܕ݁ܰܬ݂ܪܺܝܨ
ܐܰܢ݈ܬ݁܂</div>
<div type="v" n="5">ܘܡܶܢ
ܒ݁ܳܬ݂ܰܪ
ܗܳܠܶܝܢ ܚܙܺܝܬ݂
ܘܶܐܬ݂ܦ݁ܬ݂ܰܚ
ܗܰܝܟ݁ܠܳܐ
ܕ݁ܡܰܫܟ݁ܢܳܐ
ܕ݁ܣܳܗܕ݁ܽܘܬ݂ܳܐ
ܒ݁ܰܫܡܰܝܳܐ܂</div>
<div type="v" n="6">ܘܰܢܦ݂ܰܩܘ
ܫܰܒ݂ܥܳܐ
ܡܰܠܰܐܟ݂ܺܝܢ
ܡܶܢ ܗܰܝܟ݁ܠܳܐ
ܗܳܢܽܘܢ
ܕ݁ܺܐܝܬ݂
ܥܠܰܝܗܽܘܢ
ܫܒ݂ܰܥ ܡܰܚܘܳܢ
ܟ݁ܰܕ݂
ܠܒ݂ܺܝܫܺܝܢ
ܟ݁ܶܬ݁ܳܢܳܐ
ܕ݁ܰܟ݂ܝܳܐ
ܘܰܢܗܺܝܪܳܐ
ܘܰܐܣܺܝܪܺܝܢ
ܥܰܠ
ܚܰܕ݂ܝܰܝܗܽܘܢ
ܐܶܣܳܪܳܐ
ܕ݁ܕ݂ܰܗܒ݂ܳܐ܂</div>
<div type="v" n="7">ܘܰܚܕ݂ܳܐ
ܡܶܢ ܐܰܪܒ݁ܰܥ
ܚܰܝܘܳܬ݂ܳܐ
ܝܶܗܒ݁ܰܬ݂
ܠܫܰܒ݂ܥܳܐ
ܡܰܠܰܐܟ݂ܺܝܢ
ܫܒ݂ܰܥ
ܙܳܒ݂ܽܘܪܺܝܢ
ܕ݁ܡܰܠܝܳܢ
ܚܶܡܬ݂ܶܗ
ܕ݁ܰܐܠܳܗܳܐ
ܕ݁ܺܐܝܬ݂ܰܘܗ݈ܝ
ܚܰܝܳܐ ܠܥܳܠܰܡ
ܥܳܠܡܺܝܢ
ܐܰܡܺܝܢ܂</div>
<div type="v" n="8">ܘܶܐܬ݂ܡܠܺܝ
ܗܰܝܟ݁ܠܳܐ ܡܶܢ
ܬ݁ܢܳܢܳܐ
ܕ݁ܬ݂ܶܫܒ݁ܽܘܚܬ݁ܶܗ
ܕ݁ܰܐܠܳܗܳܐ
ܘܡܶܢ ܚܰܝܠܶܗ
ܘܠܰܝܬ݁
ܕ݁ܰܡܨܶܐ ܗ݈ܘܳܐ
ܠܡܶܥܰܠ
ܠܗܰܝܟ݁ܠܳܐ
ܥܕ݂ܰܡܳܐ
ܕ݁ܢܶܫܬ݁ܰܡܠܝܳܢ
ܫܒ݂ܰܥ ܡܰܚܘܳܢ
ܕ݁ܫܰܒ݂ܥܳܐ
ܡܰܠܰܐܟ݂ܺܝܢ܂</div>
</div>
<div type="ch" n="16">
<div type="title" n="title"> ܀ ܓܢܝܢܐ
ܕܝܘܚܢܢ ܝܘܘ </div>
<div type="v" n="1">ܘܫܶܡܥܶܬ݂
ܩܳܠܳܐ ܪܰܒ݁ܳܐ
ܡܶܢ ܗܰܝܟ݁ܠܳܐ
ܕ݁ܳܐܡܰܪ
ܠܫܰܒ݂ܥܳܐ
ܡܰܠܰܐܟ݂ܺܝܢ
ܙܶܠܘ
ܘܰܐܫܽܘܕ݂ܘ
ܫܒ݂ܰܥ
ܙܳܒ݂ܽܘܪܺܝܢ
ܕ݁ܚܶܡܬ݂ܶܗ
ܕ݁ܰܐܠܳܗܳܐ ܥܰܠ
ܐܰܪܥܳܐ܂</div>
<div type="v" n="2">ܘܶܐܙܰܠ
ܩܰܕ݂ܡܳܝܳܐ
ܘܶܐܫܰܕ݂
ܙܳܒ݂ܽܘܪܶܗ ܥܰܠ
ܐܰܪܥܳܐ ܘܰܗܘܳܐ
ܫܽܘܚܢܳܐ
ܒ݁ܺܝܫܳܐ
ܘܟ݂ܺܐܒ݂ܳܢܳܐ
ܥܰܠ ܐ݈ܢܳܫܳܐ
ܕ݁ܺܐܝܬ݂ ܠܗܽܘܢ
ܪܽܘܫܡܳܐ
ܕ݁ܚܰܝܽܘܬ݂ܳܐ
ܘܰܐܝܠܶܝܢ
ܕ݁ܣܳܓ݂ܕ݁ܺܝܢ
ܠܨܰܠܡܳܗ܂</div>
<div type="v" n="3">ܘܡܰܠܰܐܟ݂ܳܐ
ܕ݁ܰܬ݂ܪܶܝܢ
ܐܶܫܰܕ݂
ܙܳܒ݂ܽܘܪܶܗ
ܒ݁ܝܰܡܳܐ
ܘܰܗܘܳܐ ܝܰܡܳܐ
ܐܰܝܟ݂ ܡܺܝܬ݂ܳܐ
ܘܟ݂ܽܠ ܢܰܦ݂ܫܳܐ
ܚܰܝܬ݂ܳܐ
ܡܺܝܬ݂ܰܬ݂
ܒ݁ܝܰܡܳܐ܂</div>
<div type="v" n="4">ܘܡܰܠܰܐܟ݂ܳܐ
ܕ݁ܰܬ݂ܠܳܬ݂ܳܐ
ܐܶܫܰܕ݂
ܙܳܒ݂ܽܘܪܶܗ
ܒ݁ܢܰܗܪܰܘܳܬ݂ܳܐ
ܘܰܒ݂ܥܰܝܢܳܬ݂ܳܐ
ܕ݁ܡܰܝܳܐ
ܘܰܗܘܰܘ
ܕ݁ܡܳܐ܂</div>
<div type="v" n="5">ܘܫܶܡܥܶܬ݂
ܠܡܰܠܰܐܟ݂ܳܐ
ܕ݁ܡܰܝܳܐ
ܕ݁ܳܐܡܰܪ
ܙܰܕ݁ܺܝܩ
ܐܰܢ݈ܬ݁ ܗܰܘ
ܕ݁ܺܐܝܬ݂ܰܘܗ݈ܝ
ܘܺܐܝܬ݂ܰܘܗ݈ܝ
ܗ݈ܘܳܐ ܘܚܰܣܝܳܐ
ܕ݁ܗܳܠܶܝܢ
ܕ݁ܳܢܬ݁܂</div>
<div type="v" n="6">ܡܶܛܽܠ
ܕ݁ܰܕ݂ܡܳܐ
ܕ݁ܰܢܒ݂ܺܝܶܐ
ܘܰܕ݂ܩܰܕ݁ܺܝܫܶܐ
ܐܶܫܰܕ݂ܘ
ܘܰܕ݂ܡܳܐ
ܝܰܗ݈ܒ݂ܬ݁
ܠܗܽܘܢ
ܠܡܶܫܬ݁ܳܐ
ܫܳܘܶܝܢ
ܐܶܢܽܘܢ܂</div>
<div type="v" n="7">ܘܫܶܡܥܶܬ݂
ܠܡܰܕ݂ܒ݁ܚܳܐ
ܕ݁ܳܐܡܰܪ ܐܺܝܢ
ܡܳܪܝܳܐ
ܐܰܠܳܗܳܐ
ܐܰܚܺܝܕ݂ ܟ݁ܽܠ
ܫܰܪܺܝܪܺܝܢ
ܘܙܰܕ݁ܺܝܩܺܝܢ
ܕ݁ܺܝܢܰܝܟ݁܂</div>
<div type="v" n="8">ܘܡܰܠܰܐܟ݂ܳܐ
ܕ݁ܰܐܪܒ݁ܥܳܐ
ܐܶܫܰܕ݂
ܙܳܒ݂ܽܘܪܶܗ ܥܰܠ
ܫܶܡܫܳܐ
ܘܶܐܬ݂ܺܝܗܶܒ݂
ܠܶܗ ܕ݁ܢܰܚܶܡ
ܠܰܒ݂ܢܰܝܢܳܫܳܐ
ܒ݁ܢܽܘܪܳܐ܂</div>
<div type="v" n="9">ܘܶܐܬ݂ܚܡܶܡܘ
ܒ݁ܢܰܝܢܳܫܳܐ
ܒ݁ܚܽܘܡܳܐ
ܪܰܒ݁ܳܐ
ܘܓ݂ܰܕ݁ܶܦ݂ܘ
ܠܰܫܡܳܐ
ܕ݁ܰܐܠܳܗܳܐ
ܕ݁ܺܐܝܬ݂ ܠܶܗ
ܫܽܘܠܛܳܢܳܐ ܥܰܠ
ܡܰܚܘܳܬ݂ܳܐ
ܗܳܠܶܝܢ ܘܠܳܐ
ܬ݁ܳܒ݂ܘ
ܠܡܶܬ݁ܰܠ ܠܶܗ
ܬ݁ܶܫܒ݁ܽܘܚܬ݁ܳܐ܂</div>
<div type="v" n="10">ܘܡܰܠܰܐܟ݂ܳܐ
ܕ݁ܚܰܡܫܳܐ
ܐܶܫܰܕ݂
ܙܳܒ݂ܽܘܪܶܗ ܥܰܠ
ܟ݁ܽܘܪܣܝܳܗ
ܕ݁ܚܰܝܽܘܬ݂ܳܐ
ܘܰܗܘܳܬ݂
ܡܰܠܟ݁ܽܘܬ݂ܳܗ
ܚܶܫܽܘܟ݂ܬ݁ܳܐ
ܘܰܡܠܰܥܣܺܝܢ
ܗ݈ܘܰܘ
ܠܶܫܳܢܰܝܗܽܘܢ
ܡܶܢ
ܟ݁ܺܐܒ݂ܳܐ܂</div>
<div type="v" n="11">ܘܓ݂ܰܕ݁ܶܦ݂ܘ
ܠܰܫܡܳܐ
ܕ݁ܰܐܠܳܗܳܐ
ܕ݁ܰܫܡܰܝܳܐ ܡܶܢ
ܟ݁ܺܐܒ݂ܰܝܗܽܘܢ
ܘܡܶܢ
ܫܽܘܚܢܰܝܗܽܘܢ
ܘܠܳܐ ܬ݁ܳܒ݂ܘ
ܡܶܢ
ܥܒ݂ܳܕ݂ܰܝܗܽܘܢ܂</div>
<div type="v" n="12">ܘܡܰܠܰܐܟ݂ܳܐ
ܕ݁ܶܫܬ݁ܳܐ
ܐܶܫܰܕ݂
ܙܳܒ݂ܽܘܪܶܗ ܥܰܠ
ܢܰܗܪܳܐ ܪܰܒ݁ܳܐ
ܦ݁ܪܳܬ݂
ܘܺܝܒ݂ܶܫܘ
ܡܰܘܗ݈ܝ
ܕ݁ܬ݂ܶܬ݁ܛܰܝܰܒ݂
ܐܽܘܪܚܳܐ
ܕ݁ܡܰܠܟ݁ܶܐ ܡܶܢ
ܡܰܕ݂ܢܚܰܝ
ܫܶܡܫܳܐ܂</div>
<div type="v" n="13">ܘܰܚܙܺܝܬ݂
ܡܶܢ ܦ݁ܽܘܡܶܗ
ܕ݁ܬ݂ܰܢܺܝܢܳܐ
ܘܡܶܢ ܦ݁ܽܘܡܳܗ
ܕ݁ܚܰܝܽܘܬ݂ܳܐ
ܘܡܶܢ ܦ݁ܽܘܡܶܗ
ܕ݁ܰܢܒ݂ܺܝܳܐ
ܕ݁ܰܓ݁ܳܠܳܐ
ܪܽܘܚܶܐ ܬ݁ܠܳܬ݂
ܠܳܐ
ܕ݁ܰܟ݂ܝܳܬ݂ܳܐ
ܐܰܝܟ݂
ܐܽܘܪܕ݁ܥܶܐ܂</div>
<div type="v" n="14">ܐܺܝܬ݂ܰܝܗܶܝܢ
ܓ݁ܶܝܪ ܪܽܘܚܶܐ
ܕ݁ܫܺܐܕ݂ܶܐ
ܐܰܝܠܶܝܢ
ܕ݁ܥܳܒ݂ܕ݁ܳܢ
ܐܳܬ݂ܘܳܬ݂ܳܐ
ܕ݁ܳܐܙܳܠ݈ܢ ܥܰܠ
ܡܰܠܟ݁ܶܐ
ܕ݁ܬ݂ܺܐܒ݂ܶܝܠ
ܠܰܡܟ݂ܰܢܳܫܽܘ
ܐܶܢܽܘܢ
ܠܰܩܪܳܒ݂ܳܐ
ܕ݁ܝܰܘܡܳܐ ܗܰܘ
ܪܰܒ݁ܳܐ
ܕ݁ܰܐܠܳܗܳܐ
ܐܰܚܺܝܕ݂
ܟ݁ܽܠ܂</div>
<div type="v" n="15">ܗܳܐ
ܐܳܬ݂ܶܐ ܐܰܝܟ݂
ܓ݁ܰܢܳܒ݂ܳܐ
ܛܽܘܒ݂ܰܘܗ݈ܝ
ܠܗܰܘ ܕ݁ܥܺܝܪ
ܘܢܳܛܰܪ
ܡܳܐܢܰܘܗ݈ܝ
ܕ݁ܠܳܐ ܥܰܪܛܶܠ
ܢܗܰܠܶܟ݂
ܘܢܶܚܙܽܘܢ
ܒ݁ܶܗܬ݁ܬ݂ܶܗ܂</div>
<div type="v" n="16">ܘܰܢܟ݂ܰܢܶܫ
ܐܶܢܽܘܢ
ܠܰܐܬ݂ܪܳܐ
ܕ݁ܡܶܬ݂ܩܪܶܐ
ܥܶܒ݂ܪܳܐܝܺܬ݂
ܡܰܓ݂ܕ݂ܽܘ܂</div>
<div type="v" n="17">ܘܡܰܠܰܐܟ݂ܳܐ
ܕ݁ܫܰܒ݂ܥܳܐ
ܐܶܫܰܕ݂
ܙܳܒ݂ܽܘܪܶܗ
ܒ݁ܳܐܐܰܪ
ܘܰܢܦ݂ܰܩ ܩܳܠܳܐ
ܪܰܒ݁ܳܐ ܡܶܢ
ܗܰܝܟ݁ܠܳܐ ܡܶܢ
ܩܕ݂ܳܡ
ܟ݁ܽܘܪܣܝܳܐ
ܕ݁ܳܐܡܰܪ
ܗܘܳܐ܂</div>
<div type="v" n="18">ܘܰܗܘܰܘ
ܒ݁ܰܪܩܶܐ
ܘܪܰܥܡܶܐ
ܘܢܰܘܕ݁ܳܐ ܗܘܳܐ
ܪܰܒ݁ܳܐ
ܕ݁ܰܐܟ݂ܘܳܬ݂ܶܗ
ܠܳܐ ܗܘܳܐ ܡܶܢ
ܕ݁ܰܗܘܰܘ
ܒ݁ܢܰܝܢܳܫܳܐ
ܥܰܠ ܐܰܪܥܳܐ
ܕ݁ܰܐܝܟ݂ ܗܳܢܳܐ
ܙܰܘܥܳܐ
ܗܳܟ݂ܰܢܳܐ ܪܰܒ݂
ܗ݈ܘܳܐ܂</div>
<div type="v" n="19">ܘܰܗܘܳܬ݂
ܡܕ݂ܺܝܢ݈ܬ݁ܳܐ
ܪܰܒ݁ܬ݂ܳܐ
ܠܰܬ݂ܠܳܬ݂
ܡܢܰܘܳܢ
ܘܰܡܕ݂ܺܝܢܳܬ݂ܳܐ
ܕ݁ܥܰܡ݈ܡܶܐ
ܢܦ݂ܰܠܝ
ܘܒ݂ܳܒ݂ܶܝܠ
ܪܰܒ݁ܬ݂ܳܐ
ܐܶܬ݁ܕ݁ܰܟ݂ܪܰܬ݂
ܩܕ݂ܳܡ ܐܰܠܳܗܳܐ
ܠܡܶܬ݁ܰܠ ܠܳܗ
ܟ݁ܳܣܳܐ
ܕ݁ܚܰܡܪܳܐ
ܕ݁ܚܶܡܬ݂ܶܗ
ܘܰܕ݂ܪܽܘܓ݂ܙܶܗ܂</div>
<div type="v" n="20">ܘܟ݂ܽܠ
ܓ݁ܳܙܰܪܬ݁ܳܐ
ܥܶܪܩܰܬ݂
ܘܛܽܘܪܶܐ ܠܳܐ
ܐܶܫܬ݁ܟ݂ܰܚܘ܂</div>
<div type="v" n="21">ܘܒ݂ܰܪܕ݂ܳܐ
ܪܰܒ݁ܳܐ ܐܰܝܟ݂
ܟ݁ܰܟ݁ܪܳܐ
ܢܚܶܬ݂ ܡܶܢ
ܫܡܰܝܳܐ ܥܰܠ
ܒ݁ܢܰܝܢܳܫܳܐ
ܘܓ݂ܰܕ݁ܶܦ݂ܘ
ܒ݁ܢܰܝܢܳܫܳܐ
ܠܰܐܠܳܗܳܐ ܥܰܠ
ܡܚܽܘܬ݂ܳܐ
ܕ݁ܒ݂ܰܪܕ݂ܳܐ
ܡܶܛܽܠ
ܕ݁ܪܰܒ݁ܳܐ ܗ݈ܝ
ܡܚܽܘܬ݂ܳܗ
ܛܳܒ݂܂</div>
</div>
<div type="ch" n="17">
<div type="title" n="title"> ܀ ܓܢܝܢܐ
ܕܝܘܚܢܢ ܝܙܙ </div>
<div type="v" n="1">ܘܶܐܬ݂ܳܐ
ܚܰܕ݂ ܡܶܢ
ܫܰܒ݂ܥܳܐ
ܡܰܠܰܐܟ݂ܶܐ
ܕ݁ܺܐܝܬ݂
ܥܠܰܝܗܽܘܢ
ܫܒ݂ܰܥ
ܙܳܒ݂ܽܘܪܺܝܢ
ܘܡܰܠܶܠ ܥܰܡܝ
ܠܡܺܐܡܰܪ ܬ݁ܳܐ
ܒ݁ܳܬ݂ܰܪܝ
ܐܶܚܰܘܶܝܟ݂
ܕ݁ܺܝܢܳܐ
ܕ݁ܙܳܢܺܝܬ݂ܳܐ
ܕ݁ܝܳܬ݂ܒ݁ܳܐ
ܥܰܠ ܡܰܝܳܐ
ܣܰܓ݁ܺܝܶܐܐ܂</div>
<div type="v" n="2">ܕ݁ܥܰܡܳܗ
ܙܰܢܺܝܘ
ܡܰܠܟ݁ܶܝܗ
ܕ݁ܰܐܪܥܳܐ
ܘܰܪܘܺܝܘ
ܟ݁ܽܠܗܽܘܢ
ܥܳܡܽܘܪܶܝܗ
ܕ݁ܰܐܪܥܳܐ ܡܶܢ
ܚܰܡܪܳܐ
ܕ݁ܙܳܢܝܽܘܬ݂ܳܗ܂</div>
<div type="v" n="3">ܘܰܐܦ݁ܩܰܢܝ
ܠܚܽܘܪܒ݁ܳܐ
ܒ݁ܪܽܘܚ
ܘܰܚܙܺܝܬ݂
ܐܰܢ݈ܬ݁ܬ݂ܳܐ
ܕ݁ܝܳܬ݂ܒ݁ܳܐ
ܥܰܠ ܚܰܝܽܘܬ݂ܳܐ
ܣܽܘܡܳܩܬ݁ܳܐ
ܕ݁ܡܰܠܝܳܐ
ܫܡܳܗܶܐ
ܕ݁ܓ݂ܽܘܕ݁ܳܦ݂ܳܐ
ܕ݁ܺܐܝܬ݂ ܠܳܗ
ܪܺܫܶܐ ܫܰܒ݂ܥܳܐ
ܩܰܪܢܳܬ݂ܳܐ
ܕ݁ܶܝܢ ܥܣܰܪ܂</div>
<div type="v" n="4">ܘܰܐܢ݈ܬ݁ܬ݂ܳܐ
ܐܺܝܬ݂ ܗ݈ܘܳܐ
ܕ݁ܰܡܥܰܛܦ݂ܳܐ
ܐܰܪܓ݂ܳܘܢܶܐ
ܘܰܙܚܽܘܪܺܝܬ݂ܳܐ
ܕ݁ܡܰܕ݂ܗܒ݂ܳܢ
ܒ݁ܕ݂ܰܗܒ݂ܳܐ
ܘܟ݂ܺܐܦ݂ܶܐ
ܛܳܒ݂ܳܬ݂ܳܐ
ܘܡܰܪܓ݁ܳܢܝܳܬ݂ܳܐ
ܘܺܐܝܬ݂ ܠܳܗ
ܟ݁ܳܣܳܐ
ܕ݁ܕ݂ܰܗܒ݂ܳܐ
ܥܰܠ ܐܺܝܕ݂ܳܗ
ܘܰܡܠܶܐ
ܛܰܡܐܘܽܬ݂ܳܐ
ܘܣܽܘܝܳܒ݂ܳܐ
ܕ݁ܙܳܢܝܽܘܬ݂ܳܗ܂</div>
<div type="v" n="5">ܘܥܰܠ
ܒ݁ܶܝܬ݂
ܥܰܝܢܶܝܗ
ܟ݁ܬ݂ܺܝܒ݂
ܐ݈ܪܳܙܳܐ
ܒ݁ܳܒ݂ܶܝܠ
ܪܰܒ݁ܬ݂ܳܐ
ܐܶܡܳܐ
ܕ݁ܙܳܢܝܳܬ݂ܳܐ
ܘܰܕ݂ܣܽܘܝܳܒ݂ܶܝܗ
ܕ݁ܰܐܪܥܳܐ܂</div>
<div type="v" n="6">ܘܰܚܙܺܝܬ݂
ܐܰܢ݈ܬ݁ܬ݂ܳܐ
ܕ݁ܪܰܘܝܳܐ ܡܶܢ
ܕ݁ܡܳܐ
ܕ݁ܩܰܕ݁ܺܝܫܶܐ
ܘܡܶܢ ܕ݁ܡܳܐ
ܕ݁ܣܳܗܕ݁ܰܘܗ݈ܝ
ܕ݁ܝܶܫܽܘܥ
ܘܶܐܬ݁ܕ݁ܰܡܪܶܬ݂
ܕ݁ܽܘܡܳܪܳܐ
ܪܰܒ݁ܳܐ ܟ݁ܰܕ݂
ܚܙܺܝܬ݂ܳܗ܂</div>
<div type="v" n="7">ܘܶܐܡܰܪ ܠܺܝ
ܡܰܠܰܐܟ݂ܳܐ
ܠܡܳܢܳܐ
ܐܶܬ݁ܕ݁ܰܡܰܪܬ݁
ܐܶܢܳܐ ܐܳܡܰܪ
ܐ݈ܢܳܐ ܠܳܟ݂
ܪܳܐܙܳܐ
ܕ݁ܰܐܢ݈ܬ݁ܬ݂ܳܐ
ܘܰܕ݂ܚܰܝܽܘܬ݂ܳܐ
ܕ݁ܰܛܥܺܝܢܳܐ
ܠܳܗ ܕ݁ܺܐܝܬ݂
ܠܳܗ ܫܰܒ݂ܥܳܐ
ܪܺܫܺܝܢ ܘܰܥܣܰܪ
ܩܰܪܢܳܢ܂</div>
<div type="v" n="8">ܚܰܝܽܘܬ݂ܳܐ
ܕ݁ܰܚܙܰܝܬ݁
ܐܺܝܬ݂ܶܝܗ
ܗ݈ܘܳܬ݂
ܘܠܰܝܬ݁ܶܝܗ
ܥܬ݂ܺܝܕ݂ܳܐ
ܕ݁ܬ݂ܶܣܰܩ ܡܶܢ
ܝܰܡܳܐ
ܘܠܰܐܒ݂ܕ݁ܳܢܳܐ
ܐܳܙܳܠ݈ܐ
ܘܢܶܬ݁ܕ݁ܰܡܪܽܘܢ
ܥܳܡܪܰܝ ܥܰܠ
ܐܰܪܥܳܐ ܗܳܢܽܘܢ
ܕ݁ܠܳܐ
ܟ݁ܬ݂ܺܝܒ݂ܺܝܢ
ܫܡܳܗܰܝܗܽܘܢ
ܒ݁ܣܶܦ݂ܪܳܐ
ܕ݁ܚܰܝܶܐ ܡܶܢ
ܬ݁ܰܪܡܝܳܬ݂ܶܗ
ܕ݁ܥܳܠܡܳܐ
ܕ݁ܚܳܙܶܝܢ
ܚܰܝܽܘܬ݂ܳܐ
ܕ݁ܺܐܝܬ݂ܶܝܗ
ܗ݈ܘܳܬ݂
ܘܠܰܝܬ݁ܶܝܗ
ܘܩܶܪܒ݁ܰܬ݂܂</div>
<div type="v" n="9">ܗܳܪܟ݁ܳܐ
ܗܰܘܢܳܐ
ܠܕ݂ܺܐܝܬ݂ ܠܶܗ
ܚܶܟ݂ܡܬ݂ܳܐ
ܫܰܒ݂ܥܳܐ
ܪܺܫܺܝܢ
ܫܰܒ݂ܥܳܐ
ܐܶܢܽܘܢ
ܛܽܘܪܺܝܢ
ܐܰܝܟ݁ܳܐ
ܕ݁ܝܳܬ݂ܒ݁ܳܐ
ܐܰܢ݈ܬ݁ܬ݂ܳܐ
ܥܠܰܝܗܽܘܢ܂</div>
<div type="v" n="10">ܘܡܰܠܟ݁ܶܐ
ܫܰܒ݂ܥܳܐ
ܐܶܢܽܘܢ ܚܰܡܫܳܐ
ܢܦ݂ܰܠܘ ܘܚܰܕ݂
ܐܺܝܬ݂ܰܘܗ݈ܝ
ܗܰܘ ܐ݈ܚܪܺܢܳܐ
ܠܳܐ ܥܕ݂ܰܟ݁ܺܝܠ
ܐܶܬ݂ܳܐ ܘܡܳܐ
ܕ݁ܶܐܬ݂ܳܐ
ܩܰܠܺܝܠ
ܝܺܗܺܝܒ݂ ܠܶܗ
ܠܰܡܟ݂ܰܬ݁ܳܪܽܘ܂</div>
<div type="v" n="11">ܘܬ݂ܰܢܺܝܢܳܐ
ܘܚܰܝܽܘܬ݂ܳܐ
ܗܳܝ
ܕ݁ܺܐܝܬ݂ܶܝܗ
ܘܠܰܝܬ݁ܶܝܗ
ܘܗܳܝ
ܕ݁ܰܬ݂ܡܳܢܝܳܐ
ܘܡܶܢ ܫܰܒ݂ܥܳܐ
ܗ݈ܝ
ܘܠܰܐܒ݂ܕ݁ܳܢܳܐ
ܐܳܙܳܠ݈ܐ܂</div>
<div type="v" n="12">ܘܰܥܣܰܪ
ܩܰܪܢܳܢ
ܕ݁ܰܚܙܰܝܬ݁
ܥܶܣܪܳܐ
ܡܰܠܟ݁ܺܝܢ
ܐܶܢܽܘܢ
ܐܰܝܠܶܝܢ
ܕ݁ܡܰܠܟ݁ܽܘܬ݂ܳܐ
ܠܳܐ ܥܕ݂ܰܟ݁ܺܝܠ
ܢܣܰܒ݂ܘ ܐܶܠܳܐ
ܫܽܘܠܛܳܢܳܐ
ܐܰܝܟ݂ ܡܰܠܟ݁ܶܐ
ܚܕ݂ܳܐ ܫܳܥܬ݂ܳܐ
ܫܳܩܠܺܝܢ ܥܰܡ
ܚܰܝܽܘܬ݂ܳܐ܂</div>
<div type="v" n="13">ܗܳܠܶܝܢ
ܚܰܕ݂
ܨܶܒ݂ܝܳܢܳܐ
ܐܺܝܬ݂ ܠܗܽܘܢ
ܘܚܰܝܠܳܐ
ܘܫܽܘܠܛܳܢܳܐ
ܕ݁ܺܝܠܗܽܘܢ
ܠܚܰܝܽܘܬ݂ܳܐ
ܝܳܗܒ݁ܺܝܢ܂</div>
<div type="v" n="14">ܗܳܠܶܝܢ
ܥܰܡ ܐܶܡܪܳܐ
ܢܰܩܪܒ݂ܽܘܢ
ܘܶܐܡܪܳܐ
ܢܶܙܟ݁ܶܐ
ܐܶܢܽܘܢ ܡܶܛܽܠ
ܕ݁ܡܳܪܶܐ ܗܽܘ
ܕ݁ܡܳܪܰܘܳܬ݂ܳܐ
ܘܰܡܠܶܟ݂
ܡܰܠܟ݁ܶܐ
ܘܰܕ݂ܥܰܡܶܗ
ܩܪܰܝܳܐ
ܘܰܓ݂ܒ݂ܰܝܳܐ
ܘܰܡܗܰܝܡܢܶܐ܂</div>
<div type="v" n="15">ܘܶܐܡܰܪ
ܠܺܝ ܡܰܝܳܐ
ܕ݁ܰܚܙܰܝܬ݁
ܕ݁ܰܥܠܰܝܗܽܘܢ
ܝܳܬ݂ܒ݁ܳܐ
ܙܳܢܺܝܬ݂ܳܐ
ܥܰܡ݈ܡܶܐ
ܘܟ݂ܶܢܫܶܐ
ܘܶܐܡܘܳܬ݂ܳܐ
ܘܠܶܫܳܢܶܐ
ܐܺܝܬ݂ܰܝܗܽܘܢ܂</div>
<div type="v" n="16">ܘܰܥܣܰܪ
ܩܰܪܢܳܬ݂ܳܐ
ܕ݁ܰܚܙܰܝܬ݁
ܠܚܰܝܽܘܬ݂ܳܐ
ܗܳܠܶܝܢ
ܢܶܣܢܝܳܢ
ܠܙܳܢܺܝܬ݂ܳܐ
ܘܚܳܪܰܒ݂ܬ݁ܳܐ
ܘܥܰܪܛܶܠܳܝܬ݁ܳܐ
ܢܶܥܒ݁ܕ݂ܽܘܢܳܗ
ܘܒ݂ܶܣܪܳܗ
ܢܶܐܟ݂ܠܽܘܢ
ܘܢܰܘܩܕ݂ܽܘܢܳܗ
ܒ݁ܢܽܘܪܳܐ܂</div>
<div type="v" n="17">ܐܰܠܳܗܳܐ
ܓ݁ܶܝܪ ܝܳܗܶܒ݂
ܒ݁ܠܶܒ݁ܰܘܳܬ݂ܗܽܘܢ
ܕ݁ܢܶܥܒ݁ܕ݂ܽܘܢ
ܨܶܒ݂ܝܳܢܶܗ
ܘܢܶܥܒ݁ܕ݂ܽܘܢ
ܨܶܒ݂ܝܳܢܗܽܘܢ
ܚܰܕ݂
ܘܢܶܬ݁ܠܽܘܢ
ܡܰܠܟ݁ܽܘܬ݂ܗܽܘܢ
ܠܚܰܝܽܘܬ݂ܳܐ
ܗܳܝ ܥܕ݂ܰܡܳܐ
ܕ݁ܢܶܫܬ݁ܰܡܠܝܳܢ
ܡܶܠܰܘܗ݈ܝ
ܕ݁ܰܐܠܳܗܳܐ܂</div>
<div type="v" n="18">ܘܰܐܢ݈ܬ݁ܬ݂ܳܐ
ܐܰܝܕ݂ܳܐ
ܕ݁ܰܚܙܰܝܬ݁
ܡܕ݂ܺܝܢ݈ܬ݁ܳܐ
ܪܰܒ݁ܬ݂ܳܐ
ܐܰܝܕ݂ܳܐ
ܕ݁ܺܐܝܬ݂ ܠܳܗ
ܡܰܠܟ݁ܽܘܬ݂ܳܐ
ܥܰܠ ܡܰܠܟ݁ܶܝܗ
ܕ݁ܰܐܪܥܳܐ܂</div>
</div>
<div type="ch" n="18">
<div type="title" n="title"> ܀ ܓܢܝܢܐ
ܕܝܘܚܢܢ ܝܚܚ </div>
<div type="v" n="1">ܘܡܶܢ
ܒ݁ܳܬ݂ܰܪ
ܗܳܠܶܝܢ ܚܙܺܝܬ݂
ܐ݈ܚܪܺܢܳܐ
ܡܰܠܰܐܟ݂ܳܐ
ܕ݁ܰܢܚܶܬ݂ ܡܶܢ
ܫܡܰܝܳܐ
ܕ݁ܺܐܝܬ݂ ܠܶܗ
ܫܽܘܠܛܳܢܳܐ
ܪܰܒ݁ܳܐ
ܘܰܐܪܥܳܐ
ܢܶܗܪܰܬ݂ ܡܶܢ
ܬ݁ܶܫܒ݁ܽܘܚܬ݁ܶܗ܂</div>
<div type="v" n="2">ܘܰܩܥܳܐ
ܒ݁ܩܳܠܳܐ
ܪܰܒ݁ܳܐ
ܢܶܦ݂ܠܰܬ݂
ܢܶܦ݂ܠܰܬ݂
ܒ݁ܳܒ݂ܶܝܠ
ܪܰܒ݁ܬ݂ܳܐ
ܘܰܗܘܳܬ݂
ܡܰܥܡܪܳܐ
ܠܫܺܐܕ݂ܶܐ
ܘܰܢܛܽܘܪܬ݂ܳܐ
ܠܟ݂ܽܠ ܪܽܘܚܶܐ
ܠܳܐ
ܕ݁ܰܟ݂ܝܳܬ݂ܳܐ
ܘܣܰܢܝܳܬ݂ܳܐ܂</div>
<div type="v" n="3">ܡܶܛܽܠ
ܕ݁ܡܶܢ ܚܰܡܪܳܐ
ܕ݁ܙܳܢܝܽܘܬ݂ܳܗ
ܡܶܙܓ݁ܰܬ݂
ܠܟ݂ܽܠܗܽܘܢ
ܥܰܡ݈ܡܶܐ
ܘܡܰܠܟ݁ܶܝܗ
ܕ݁ܰܐܪܥܳܐ
ܥܰܡܳܗ ܙܰܢܺܝܘ
ܘܬ݂ܰܓ݁ܳܪܶܐ
ܕ݁ܰܐܪܥܳܐ ܡܶܢ
ܚܰܝܠܳܐ
ܕ݁ܰܫܢܳܝܳܗ
ܥܬ݂ܰܪܘ܂</div>
<div type="v" n="4">ܘܫܶܡܥܶܬ݂
ܐ݈ܚܪܺܢܳܐ
ܩܳܠܳܐ ܡܶܢ
ܫܡܰܝܳܐ
ܕ݁ܳܐܡܰܪ
ܦ݁ܽܘܩܘ ܡܶܢ
ܓ݁ܰܘܳܗ ܥܰܡܝ
ܕ݁ܠܳܐ
ܬ݁ܶܫܬ݁ܰܘܬ݁ܦ݂ܽܘܢ
ܒ݁ܰܚܛܳܗܶܝܗ
ܕ݁ܰܠܡܳܐ
ܬ݁ܶܣܒ݂ܽܘܢ ܡܶܢ
ܡܰܚܘܳܬ݂ܳܗ܂</div>
<div type="v" n="5">ܡܶܛܽܠ
ܕ݁ܰܕ݂ܒ݂ܶܩܘ
ܒ݁ܳܗ ܚܛܳܗܶܐ
ܥܕ݂ܰܡܳܐ
ܠܰܫܡܰܝܳܐ
ܘܶܐܬ݁ܕ݁ܟ݂ܰܪ
ܐܰܠܳܗܳܐ
ܥܰܘܠܶܝܗ܂</div>
<div type="v" n="6">ܦ݁ܽܘܪܥܽܘܗ
ܐܰܝܟ݁ܰܢܳܐ
ܕ݁ܳܐܦ݂ ܗܺܝ
ܦ݁ܶܪܥܰܬ݂
ܘܥܽܘܦ݂ܘ ܠܳܗ
ܐܰܥܦ݂ܳܐ ܥܰܠ
ܥܒ݂ܳܕ݂ܶܝܗ
ܒ݁ܟ݂ܳܣܳܐ ܗܰܘ
ܕ݁ܡܶܙܓ݁ܰܬ݂
ܡܙܽܘܓ݂ܘ ܠܳܗ
ܐܰܥܦ݂ܳܐ܂</div>
<div type="v" n="7">ܥܰܠ ܡܶܕ݁ܶܡ
ܕ݁ܫܰܒ݁ܚܰܬ݂
ܢܰܦ݂ܫܳܗ
ܘܶܐܫܬ݁ܰܥܠܝܰܬ݂
ܕ݁ܰܐܝܟ݂
ܗܳܟ݂ܰܢ
ܫܽܘܢܳܩܳܐ
ܘܶܐܒ݂ܠܳܐ
ܡܶܛܽܠ
ܕ݁ܰܒ݂ܠܶܒ݁ܳܗ
ܐܳܡܪܳܐ
ܕ݁ܝܳܬ݂ܒ݁ܳܐ
ܐ݈ܢܳܐ
ܡܰܠܟ݁ܬ݂ܳܐ
ܘܰܐܪܡܰܠܬ݁ܳܐ
ܠܰܝܬ݁ܰܝ
ܘܶܐܒ݂ܠܳܐ ܠܳܐ
ܐܶܚܙܶܐ܂</div>
<div type="v" n="8">ܡܶܛܽܠܗܳܢܳܐ
ܒ݁ܚܰܕ݂ ܝܰܘܡܳܐ
ܢܺܐܬ݂ܝܳܢ
ܥܠܶܝܗ
ܡܰܚܘܳܬ݂ܳܐ
ܡܰܘܬ݁ܳܐ
ܘܶܐܒ݂ܠܳܐ
ܘܟ݂ܰܦ݂ܢܳܐ
ܘܰܒ݂ܢܽܘܪܳܐ
ܬ݁ܺܐܩܰܕ݂
ܡܶܛܽܠ
ܕ݁ܚܰܝܠܬ݂ܳܢ
ܡܳܪܝܳܐ
ܕ݁ܕ݂ܳܢܳܗ܂</div>
<div type="v" n="9">ܘܢܶܒ݂ܟ݁ܽܘܢܳܗ
ܘܢܰܪܩܕ݂ܽܘܢ
ܥܠܶܝܗ
ܡܰܠܟ݁ܶܝܗ
ܕ݁ܰܐܪܥܳܐ
ܗܳܢܽܘܢ
ܕ݁ܙܰܢܺܝܘ
ܥܰܡܳܗ
ܘܶܐܫܬ݁ܰܥܠܺܝܘ
ܡܳܐ ܕ݁ܚܳܙܶܝܢ
ܬ݁ܢܳܢܳܐ
ܕ݁ܝܰܩܕ݁ܳܢܳܗ܂</div>
<div type="v" n="10">ܟ݁ܰܕ݂
ܩܳܝܡܺܝܢ ܡܶܢ
ܩܒ݂ܽܘܠ ܡܶܢ
ܕ݁ܶܚܠܬ݂ܳܐ
ܕ݁ܬ݂ܰܫܢܺܝܩܳܗ
ܘܢܺܐܡܪܽܘܢ ܘܳܝ
ܘܳܝ ܘܳܝ
ܡܕ݂ܺܝܢ݈ܬ݁ܳܐ
ܪܰܒ݁ܬ݂ܳܐ
ܒ݁ܳܒ݂ܶܝܠ
ܡܕ݂ܺܝܢ݈ܬ݁ܳܐ
ܥܰܫܺܝܢܬ݁ܳܐ
ܡܶܛܽܠ
ܕ݁ܒ݂ܰܚܕ݂ܳܐ
ܫܳܥܳܐ ܐܶܬ݂ܳܐ
ܕ݁ܺܝܢܶܟ݂ܝ܂</div>
<div type="v" n="11">ܘܬ݂ܰܓ݁ܳܪܶܐ
ܕ݁ܰܐܪܥܳܐ
ܢܶܒ݂ܟ݁ܽܘܢ
ܘܢܶܬ݂ܰܐܒ݂ܠܽܘܢ
ܥܠܶܝܗ
ܘܡܰܘܒ݁ܰܠܗܽܘܢ
ܠܰܝܬ݁
ܕ݁ܙܳܒ݂ܶܢ
ܬ݁ܽܘܒ݂܂</div>
<div type="v" n="12">ܡܰܘܒ݁ܠܳܐ
ܕ݁ܕ݂ܰܗܒ݂ܳܐ
ܘܰܕ݂ܣܺܐܡܳܐ
ܘܰܕ݂ܟ݂ܺܐܦ݂ܶܐ
ܝܰܩܺܝܪܳܬ݂ܳܐ
ܘܰܕ݂ܡܰܪܓ݁ܳܢܝܳܬ݂ܳܐ
ܘܰܕ݂ܒ݂ܽܘܨܳܐ
ܘܕ݂ܰܐܪܓ݁ܘܳܢܳܐ
ܘܫܺܐܪܳܝܳܐ
ܕ݁ܰܙܚܽܘܪܺܝܬ݂ܳܐ
ܘܟ݂ܽܠ ܩܺܝܣ
ܕ݁ܒ݂ܶܣܡܳܐ
ܘܟ݂ܽܠ ܡܳܐܢ
ܕ݁ܫܶܢܳܐ ܘܟ݂ܽܠ
ܡܳܐܢ ܕ݁ܩܰܝܣܳܐ
ܝܰܩܺܝܪܳܐ
ܘܰܢܚܳܫܳܐ
ܘܦ݂ܰܪܙܠܳܐ
ܘܫܺܝܫܳܐ܂</div>
<div type="v" n="13">ܘܩܽܘܢܺܝܡܳܘܢ
ܘܒ݂ܶܣܡܶܐ
ܘܡܽܘܪܳܘܢ
ܘܰܠܒ݂ܽܘܢܬ݁ܳܐ
ܘܚܰܡܪܳܐ
ܘܡܶܫܚܳܐ
ܘܰܣܡܺܝܕ݂ܳܐ
ܘܥܶܪܒ݁ܶܐ
ܘܪܰܟ݂ܫܳܐ
ܘܡܰܪܟ݁ܒ݂ܳܬ݂ܳܐ
ܘܦ݂ܰܓ݂ܪܶܐ
ܘܢܰܦ݂ܫܳܬ݂ܳܐ
ܕ݁ܰܒ݂ܢܰܝܢܳܫܳܐ܂</div>
<div type="v" n="14">ܘܶܐܒ݁ܶܟ݂ܝ
ܪܶܓ݁ܬ݂ܳܐ
ܕ݁ܢܰܦ݂ܫܶܟ݂ܝ
ܐܶܙܰܠ ܡܶܢܶܟ݂ܝ
ܘܟ݂ܽܠ
ܕ݁ܫܰܡܺܝܢ
ܘܰܫܒ݂ܺܝܚ
ܐܶܙܰܠ ܡܶܢܶܟ݂ܝ
ܘܠܳܐ ܬ݁ܽܘܒ݂
ܬ݁ܶܚܙܶܝܢ
ܐܶܢܽܘܢ܂</div>
<div type="v" n="15">ܘܠܳܐ
ܢܶܫܟ݁ܚܽܘܢ
ܐܶܢܽܘܢ
ܬ݁ܰܓ݁ܳܪܶܐ
ܕ݁ܗܳܠܶܝܢ
ܕ݁ܰܥܬ݂ܰܪܘ
ܡܶܢܳܗ ܡܶܢ
ܩܒ݂ܽܘܠ
ܢܩܽܘܡܽܘܢ ܡܶܢ
ܕ݁ܶܚܠܬ݂ܳܐ
ܕ݁ܫܽܘܢܳܩܳܗ
ܟ݁ܰܕ݂
ܒ݁ܳܟ݂ܶܝܢ
ܘܰܐܒ݂ܺܝܠܺܝܢ܂</div>
<div type="v" n="16">ܘܳܐܡܪܺܝܢ
ܘܳܝ ܘܳܝ
ܡܕ݂ܺܝܢ݈ܬ݁ܳܐ
ܪܰܒ݁ܬ݂ܳܐ
ܕ݁ܰܡܥܰܛܦ݂ܳܐ
ܒ݁ܽܘܨܳܐ
ܘܰܐܪܓ݁ܘܳܢܳܐ
ܘܰܙܚܽܘܪܝܳܬ݂ܳܐ
ܕ݁ܡܰܕ݂ܗܒ݂ܳܢ
ܒ݁ܕ݂ܰܗܒ݂ܳܐ
ܘܟ݂ܺܐܦ݂ܶܐ
ܝܰܩܺܝܪܳܬ݂ܳܐ
ܘܡܰܪܓ݁ܳܢܝܳܬ݂ܳܐ܂</div>
<div type="v" n="17">ܡܶܛܽܠ
ܕ݁ܒ݂ܰܚܕ݂ܳܐ
ܫܳܥܳܐ
ܐܶܣܬ݁ܰܪܰܩ
ܥܽܘܬ݂ܪܳܐ
ܕ݁ܰܐܝܟ݂ ܗܳܢܳܐ
ܘܟ݂ܽܠ
ܡܕ݂ܰܒ݁ܪܰܝ
ܐܶܠܦ݂ܶܐ ܘܟ݂ܽܠ
ܐܳܙܰܠ݈ܝ
ܒ݁ܶܐܠܦ݂ܶܐ
ܠܕ݂ܽܘܟ݁ܝܳܬ݂ܳܐ
ܘܶܐܠܦ݂ܳܪܶܐ
ܘܟ݂ܽܠ
ܕ݁ܰܒ݂ܝܰܡܳܐ
ܦ݁ܳܠܚܺܝܢ ܡܶܢ
ܪܽܘܚܩܳܐ
ܩܳܡܘ܂</div>
<div type="v" n="18">ܘܰܒ݂ܟ݂ܰܐܘܽܗ
ܟ݁ܰܕ݂ ܚܳܙܶܝܢ
ܬ݁ܢܳܢܳܐ
ܕ݁ܝܰܩܕ݁ܳܢܳܗ
ܘܳܐܡܪܺܝܢ ܡܰܢ
ܗ݈ܺܝ
ܕ݁ܕ݂ܳܡܝܳܐ
ܠܰܡܕ݂ܺܝܢ݈ܬ݁ܳܐ
ܪܰܒ݁ܬ݂ܳܐ܂</div>
<div type="v" n="19">ܘܰܐܪܡܺܝܘ
ܥܰܦ݂ܪܳܐ ܥܰܠ
ܪܺܝܫܰܝܗܽܘܢ
ܘܰܩܥܰܘ ܟ݁ܰܕ݂
ܒ݁ܳܟ݂ܶܝܢ
ܘܰܐܒ݂ܺܝܠܺܝܢ
ܘܳܐܡܪܺܝܢ ܘܳܝ
ܘܳܝ
ܡܕ݂ܺܝܢ݈ܬ݁ܳܐ
ܪܰܒ݁ܬ݂ܳܐ
ܐܰܝܕ݂ܳܐ
ܕ݁ܒ݂ܳܗ ܥܬ݂ܰܪܘ
ܐܰܝܠܶܝܢ
ܕ݁ܺܐܝܬ݂ ܠܗܽܘܢ
ܐܶܠܦ݂ܳܐ
ܒ݁ܝܰܡܳܐ ܡܶܢ
ܐܺܝܩܳܪܳܗ
ܕ݁ܒ݂ܰܚܕ݂ܳܐ
ܫܳܥܳܐ
ܚܶܪܒ݁ܰܬ݂܂</div>
<div type="v" n="20">ܐܶܬ݂ܦ݁ܰܨܚܘ
ܥܠܶܝܗ ܫܡܰܝܳܐ
ܘܩܰܕ݁ܺܝܫܶܐ
ܘܰܫܠܺܝܚܶܐ
ܘܰܢܒ݂ܺܝܶܐ
ܡܶܛܽܠ ܕ݁ܕ݂ܳܢ
ܐܰܠܳܗܳܐ
ܕ݁ܺܝܢܟ݂ܽܘܢ
ܡܶܢܳܗ܂</div>
<div type="v" n="21">ܘܰܫܩܰܠ
ܚܰܕ݂ ܡܶܢ
ܡܰܠܰܐܟ݂ܶܐ
ܚܰܝܠܬ݂ܳܢܶܐ
ܟ݁ܺܐܦ݂ܳܐ
ܪܰܒ݁ܬ݂ܳܐ
ܐܰܝܟ݂ ܪܰܚܝܳܐ
ܘܰܐܪܡܺܝ
ܒ݁ܝܰܡܳܐ
ܘܶܐܡܰܪ
ܗܳܟ݂ܰܢܳܐ
ܒ݁ܚܺܐܦ݂ܳܐ
ܬ݁ܶܫܬ݁ܕ݂ܶܐ
ܒ݁ܳܒ݂ܶܝܠ
ܡܕ݂ܺܝܢ݈ܬ݁ܳܐ
ܪܰܒ݁ܬ݂ܳܐ ܘܠܳܐ
ܬ݁ܶܫܟ݁ܰܚ
ܬ݁ܽܘܒ݂܂</div>
<div type="v" n="22">ܘܩܳܠܳܐ
ܕ݁ܩܺܝܬ݂ܳܪܳܐ
ܘܰܕ݂ܫܺܝܦ݂ܽܘܪܳܐ
ܘܕ݂ܰܙܢܰܝ
ܙܡܳܪܳܐ
ܘܰܕ݂ܡܰܙܥܽܘܩܶܐ
ܠܳܐ ܢܶܫܬ݁ܡܰܥ
ܒ݁ܶܟ݂ܝ
ܬ݁ܽܘܒ݂܂</div>
<div type="v" n="23">ܘܢܽܘܗܪܳܐ
ܕ݁ܰܫܪܳܓ݂ܳܐ
ܠܳܐ ܢܶܬ݂ܚܙܶܐ
ܠܶܟ݂ܝ ܬ݁ܽܘܒ݂
ܘܩܳܠܳܐ
ܕ݁ܚܰܬ݂ܢܳܐ
ܘܩܳܠܳܐ
ܕ݁ܟ݂ܰܠܬ݂ܳܐ
ܠܳܐ ܢܶܫܬ݁ܡܰܥ
ܒ݁ܶܟ݂ܝ ܬ݁ܽܘܒ݂
ܡܶܛܽܠ
ܕ݁ܬ݂ܰܓ݁ܳܪܰܝܟ݁ܝ
ܐܺܝܬ݂ ܗ݈ܘܰܘ
ܪܰܘܪܒ݂ܳܢܶܝܗ
ܕ݁ܰܐܪܥܳܐ
ܡܶܛܽܠ
ܕ݁ܰܒ݂ܚܰܪܫܰܝܟ݁ܝ
ܐܰܛܥܺܝܬ݁ܝ
ܠܟ݂ܽܠܗܽܘܢ
ܥܰܡ݈ܡܶܐ܂</div>
<div type="v" n="24">ܘܒ݂ܳܗ
ܐܶܫܬ݁ܟ݂ܰܚ
ܕ݁ܡܳܐ
ܕ݁ܰܢܒ݂ܺܝܶܐ
ܘܩܰܕ݁ܺܝܫܶܐ
ܕ݁ܰܩܛܺܝܠܺܝܢ
ܥܰܠ ܐܰܪܥܳܐ܂</div>
</div>
<div type="ch" n="19">
<div type="title" n="title"> ܀ ܓܢܝܢܐ
ܕܝܘܚܢܢ ܝܛܛ </div>
<div type="v" n="1">ܘܡܶܢ
ܒ݁ܳܬ݂ܰܪ
ܗܳܠܶܝܢ
ܫܶܡܥܶܬ݂ ܩܳܠܳܐ
ܪܰܒ݁ܳܐ
ܕ݁ܟ݂ܶܢܫܶܐ
ܣܰܓ݁ܺܝܶܐܐ
ܒ݁ܰܫܡܰܝܳܐ
ܕ݁ܳܐܡܪܺܝܢ
ܗܰܠܶܠܽܘܝܰܐ
ܦ݁ܽܘܪܩܳܢܳܐ
ܘܬ݂ܶܫܒ݁ܽܘܚܬ݁ܳܐ
ܘܚܰܝܠܳܐ
ܠܰܐܠܳܗܰܢ܂</div>
<div type="v" n="2">ܡܶܛܽܠ
ܕ݁ܫܰܪܺܝܪܺܝܢ
ܘܟ݂ܺܐܢܺܝܢ
ܕ݁ܺܝܢܰܘܗ݈ܝ
ܡܶܛܽܠ ܕ݁ܕ݂ܳܢ
ܠܙܳܢܺܝܬ݂ܳܐ
ܪܰܒ݁ܬ݂ܳܐ
ܐܰܝܕ݂ܳܐ
ܕ݁ܚܰܒ݁ܠܰܬ݂
ܠܰܐܪܥܳܐ
ܒ݁ܙܳܢܝܽܘܬ݂ܳܗ
ܘܰܬ݂ܒ݂ܰܥ
ܕ݁ܡܳܐ
ܕ݁ܥܰܒ݂ܕ݁ܰܘܗ݈ܝ
ܡܶܢ
ܐܺܝܕ݂ܶܝܗ܂</div>
<div type="v" n="3">ܕ݁ܬ݂ܰܪܬ݁ܶܝܢ
ܐܶܡܰܪܘ
ܗܰܠܶܠܽܘܝܰܐ
ܘܰܬ݂ܢܳܢܳܗ
ܣܠܶܩ ܠܥܳܠܰܡ
ܥܳܠܡܺܝܢ܂</div>
<div type="v" n="4">ܘܰܢܦ݂ܰܠܘ
ܥܶܣܪܺܝܢ
ܘܰܐܪܒ݁ܥܳܐ
ܩܰܫܺܝܫܺܝܢ
ܘܰܐܪܒ݁ܰܥ
ܚܰܝܘܳܢ
ܘܰܣܓ݂ܶܕ݂ܘ
ܠܰܐܠܳܗܰܢ
ܕ݁ܝܳܬ݂ܶܒ݂ ܥܰܠ
ܟ݁ܽܘܪܣܝܳܐ
ܘܳܐܡܪܺܝܢ
ܐܰܡܺܝܢ
ܗܰܠܶܠܽܘܝܰܐ܂</div>
<div type="v" n="5">ܘܩܳܠܳܐ ܡܶܢ
ܟ݁ܽܘܪܣܝܳܐ
ܕ݁ܳܐܡܰܪ
ܫܰܒ݁ܰܚܘ
ܠܰܐܠܳܗܰܢ
ܟ݁ܽܠܗܽܘܢ
ܥܰܒ݂ܕ݁ܰܘܗ݈ܝ
ܘܕ݂ܳܚܠܰܝ ܫܡܶܗ
ܟ݁ܽܠܗܽܘܢ
ܙܥܽܘܪܶܐ ܥܰܡ
ܪܰܘܪܒ݂ܶܐ܂</div>
<div type="v" n="6">ܘܫܶܡܥܶܬ݂
ܩܳܠܳܐ ܐܰܝܟ݂
ܕ݁ܟ݂ܶܢܫܶܐ
ܣܰܓ݁ܺܝܶܐܐ
ܘܰܐܝܟ݂ ܩܳܠܳܐ
ܕ݁ܡܰܝܳܐ
ܣܰܓ݁ܺܝܶܐܐ
ܘܰܐܝܟ݂ ܩܳܠܳܐ
ܕ݁ܪܰܥܡܶܐ
ܚܰܝܠܬ݂ܳܢܶܐ
ܕ݁ܳܐܡܪܺܝܢ
ܗܰܠܶܠܽܘܝܰܐ
ܡܶܛܽܠ
ܕ݁ܰܐܡܠܶܟ݂
ܡܳܪܝܳܐ
ܐܰܠܳܗܳܐ
ܐܰܚܺܝܕ݂
ܟ݁ܽܠ܂</div>
<div type="v" n="7">ܚܳܕ݂ܶܝܢܰܢ
ܘܡܶܬ݂ܦ݁ܰܨܚܺܝܢܰܢ
ܢܶܬ݁ܶܠ ܠܶܗ
ܬ݁ܶܫܒ݁ܽܘܚܬ݁ܳܐ
ܡܶܛܽܠ
ܕ݁ܶܐܬ݂ܳܬ݂
ܡܶܫܬ݁ܽܘܬ݂ܶܗ
ܕ݁ܶܐܡܪܳܐ
ܘܰܐܢ݈ܬ݁ܬ݂ܶܗ
ܛܰܝܒ݂ܰܬ݂
ܢܰܦ݂ܫܳܗ܂</div>
<div type="v" n="8">ܘܶܐܬ݂ܺܝܗܶܒ݂
ܠܳܗ
ܕ݁ܬ݂ܶܬ݂ܥܰܛܰܦ݂
ܒ݁ܽܘܨܳܐ
ܕ݁ܰܟ݂ܝܳܐ
ܘܰܢܗܺܝܪܳܐ
ܒ݁ܽܘܨܳܐ ܓ݁ܶܝܪ
ܬ݁ܪܺܝܨܳܬ݂ܳܐ
ܐܶܢܶܝܢ
ܕ݁ܩܰܕ݁ܺܝܫܶܐ܂</div>
<div type="v" n="9">ܘܶܐܡܰܪܘ
ܠܺܝ ܟ݁ܬ݂ܽܘܒ݂
ܛܽܘܒ݂ܰܝܗܽܘܢ
ܠܰܐܝܠܶܝܢ
ܕ݁ܠܰܚܫܳܡܺܝܬ݂ܳܐ
ܕ݁ܡܶܫܬ݁ܽܘܬ݂ܶܗ
ܕ݁ܶܐܡܪܳܐ
ܐܺܝܬ݂ܰܝܗܽܘܢ
ܩܪܰܝܳܐ ܘܶܐܡܰܪ
ܠܺܝ ܗܳܠܶܝܢ
ܡܶܠܶܐ
ܕ݁ܫܰܪܺܝܪܳܢ
ܕ݁ܰܐܠܳܗܳܐ
ܐܺܝܬ݂ܰܝܗܶܝܢ܂</div>
<div type="v" n="10">ܘܢܶܦ݂ܠܶܬ݂
ܩܕ݂ܳܡ
ܪܶܓ݂ܠܰܘܗ݈ܝ
ܘܣܶܓ݂ܕ݁ܶܬ݂
ܠܶܗ ܘܶܐܡܰܪ
ܠܺܝ ܠܳܐ
ܟ݁ܢܳܬ݂ܳܟ݂
ܐܺܝܬ݂ܰܝ
ܘܕ݂ܰܐܚܰܝܟ݁
ܗܳܠܶܝܢ
ܕ݁ܺܐܝܬ݂ ܠܗܽܘܢ
ܣܳܗܕ݁ܽܘܬ݂ܳܐ
ܕ݁ܝܶܫܽܘܥ
ܠܰܐܠܳܗܳܐ
ܣܓ݂ܽܘܕ݂
ܝܰܬ݁ܺܝܪܳܐܝܺܬ݂
ܣܳܗܕ݁ܽܘܬ݂ܳܐ
ܓ݁ܶܝܪ
ܕ݁ܝܶܫܽܘܥ
ܐܺܝܬ݂ܶܝܗ
ܪܽܘܚܳܐ
ܕ݁ܰܢܒ݂ܺܝܽܘܬ݂ܳܐ܂</div>
<div type="v" n="11">ܘܰܚܙܺܝܬ݂
ܫܡܰܝܳܐ
ܕ݁ܰܦ݂ܬ݂ܺܝܚ
ܘܗܳܐ ܣܽܘܣܝܳܐ
ܚܶܘܳܪܳܐ
ܘܰܕ݂ܝܳܬ݂ܶܒ݂
ܥܠܰܘܗ݈ܝ
ܡܶܬ݂ܩܪܶܐ
ܡܗܰܝܡܢܳܐ
ܘܫܰܪܺܝܪܳܐ
ܘܰܒ݂ܟ݂ܺܐܢܽܘܬ݂ܳܐ
ܕ݁ܳܐܶܢ
ܘܡܰܩܪܶܒ݂܂</div>
<div type="v" n="12">ܥܰܝܢܰܘܗ݈ܝ
ܕ݁ܶܝܢ ܐܰܝܟ݂
ܫܰܠܗܶܒ݂ܺܝܬ݂ܳܐ
ܕ݁ܢܽܘܪܳܐ ܘܥܰܠ
ܪܺܝܫܶܗ
ܬ݁ܳܐܓ݂ܶܐ
ܣܰܓ݁ܺܝܶܐܐ
ܘܺܐܝܬ݂ ܠܶܗ
ܫܡܳܐ
ܟ݁ܬ݂ܺܝܒ݂ܳܐ
ܐܰܝܢܳܐ ܕ݁ܠܳܐ
ܝܳܕ݂ܰܥ ܐܶܠܳܐ
ܐܶܢ ܗܽܘ܂</div>
<div type="v" n="13">ܘܰܡܥܰܛܰܦ݂
ܡܳܐܢܳܐ
ܕ݁ܰܙܠܺܝܥ
ܒ݁ܰܕ݂ܡܳܐ
ܘܡܶܬ݂ܩܪܶܐ
ܫܡܶܗ ܡܶܠܬ݂ܳܐ
ܕ݁ܰܐܠܳܗܳܐ܂</div>
<div type="v" n="14">ܘܚܰܝܠܰܘܳܬ݂ܳܐ
ܕ݁ܰܫܡܰܝܳܐ
ܢܰܩܺܝܦ݂ܺܝܢ
ܗ݈ܘܰܘ ܠܶܗ ܥܰܠ
ܪܰܟ݂ܫܳܐ
ܚܶܘܳܪܶܐ
ܘܰܠܒ݂ܺܝܫܺܝܢ
ܒ݁ܽܘܨܳܐ
ܚܶܘܳܪܳܐ
ܘܕ݂ܰܟ݂ܝܳܐ܂</div>
<div type="v" n="15">ܘܡܶܢ
ܦ݁ܽܘܡܗܽܘܢ
ܢܳܦ݂ܩܳܐ
ܚܰܪܒ݁ܳܐ
ܚܰܪܺܝܦ݂ܬ݁ܳܐ
ܕ݁ܒ݂ܳܗ
ܢܶܩܛܠܽܘܢ
ܠܥܰܡ݈ܡܶܐ ܘܗܽܘ
ܢܶܪܥܶܐ ܐܶܢܽܘܢ
ܒ݁ܫܰܒ݂ܛܳܐ
ܕ݁ܦ݂ܰܪܙܠܳܐ
ܘܗܽܘ ܕ݁ܳܐܶܫ
ܡܰܥܨܰܪܬ݁ܳܐ
ܕ݁ܪܽܘܓ݂ܙܶܗ
ܕ݁ܰܐܠܳܗܳܐ
ܐܰܚܺܝܕ݂
ܟ݁ܽܠ܂</div>
<div type="v" n="16">ܘܺܐܝܬ݂
ܠܶܗ ܥܰܠ
ܡܳܐܢܰܘܗ݈ܝ ܥܰܠ
ܥܰܛܡܳܬ݂ܶܗ
ܫܡܳܐ
ܟ݁ܬ݂ܺܝܒ݂ܳܐ
ܡܰܠܟ݁ܳܐ
ܕ݁ܡܰܠܟ݁ܶܐ
ܘܡܳܪܳܐ
ܕ݁ܡܳܪܰܘܳܬ݂ܳܐ܂</div>
<div type="v" n="17">ܘܰܚܙܺܝܬ݂
ܐ݈ܚܪܺܢܳܐ
ܡܰܠܰܐܟ݂ܳܐ
ܕ݁ܩܳܐܶܡ
ܒ݁ܫܶܡܫܳܐ
ܘܰܩܥܳܐ
ܒ݁ܩܳܠܳܐ ܪܳܡܳܐ
ܘܶܐܡܰܪ
ܠܦ݂ܳܪܰܚܬ݂ܳܐ
ܕ݁ܦ݂ܳܪܚܳܐ
ܡܶܨܥܰܬ݂
ܫܡܰܝܳܐ ܬ݁ܰܘ
ܐܶܬ݂ܟ݁ܰܢ݈ܫܘ
ܠܰܚܫܳܡܺܝܬ݂ܳܐ
ܪܰܒ݁ܬ݂ܳܐ
ܕ݁ܰܐܠܳܗܳܐ܂</div>
<div type="v" n="18">ܕ݁ܬ݂ܶܐܟ݂ܠܽܘܢ
ܒ݁ܶܣܪܳܐ
ܕ݁ܡܰܠܟ݁ܶܐ
ܘܒ݂ܶܣܪܳܐ
ܕ݁ܪܺܫܰܝ
ܐܰܠܦ݂ܶܐ
ܘܒ݂ܶܣܪܳܐ
ܕ݁ܥܰܫܺܝܢܶܐ
ܘܒ݂ܶܣܪܳܐ
ܕ݁ܪܰܟ݂ܫܳܐ
ܘܕ݂ܰܐܝܠܶܝܢ
ܕ݁ܝܳܬ݂ܒ݁ܺܝܢ
ܥܠܰܝܗܽܘܢ
ܘܒ݂ܶܣܪܳܐ
ܕ݁ܚܺܐܪܶܐ
ܘܰܕ݂ܥܰܒ݂ܕ݁ܶܐ
ܘܕ݂ܰܙܥܽܘܪܶܐ
ܘܰܕ݂ܪܰܘܪܒ݂ܶܐ܂</div>
<div type="v" n="19">ܘܰܚܙܺܝܬ݂
ܠܚܰܝܽܘܬ݂ܳܐ
ܘܰܠܚܰܝܠܰܘܳܬ݂ܳܗ
ܘܡܰܠܟ݁ܶܐ
ܕ݁ܰܐܪܥܳܐ
ܘܰܠܦ݂ܳܠܚܰܝܗܽܘܢ
ܕ݁ܰܡܟ݂ܰܢܫܺܝܢ
ܠܡܶܥܒ݁ܰܕ݂
ܩܪܳܒ݂ܳܐ ܥܰܡ
ܗܰܘ ܕ݁ܝܳܬ݂ܶܒ݂
ܥܰܠ ܣܽܘܣܝܳܐ
ܘܥܰܡ
ܦ݁ܳܠܚܰܘܗ݈ܝ܂</div>
<div type="v" n="20">ܘܶܐܬ݁ܬ݁ܨܺܝܕ݂ܰܬ݂
ܚܰܝܽܘܬ݂ܳܐ
ܘܰܢܒ݂ܺܝܳܐ
ܕ݁ܰܓ݁ܳܠܳܐ
ܥܰܡܶܗ ܗܰܘ
ܕ݁ܰܥܒ݂ܰܕ݂
ܐܳܬ݂ܘܳܬ݂ܳܐ
ܩܕ݂ܳܡܶܝܗ
ܕ݁ܰܒ݂ܗܶܝܢ
ܐܰܛܥܺܝ
ܠܰܐܝܠܶܝܢ
ܕ݁ܰܢܣܰܒ݂ܘ
ܪܽܘܫܡܳܐ
ܕ݁ܚܰܝܽܘܬ݂ܳܐ
ܘܠܰܐܝܠܶܝܢ
ܕ݁ܰܣܓ݂ܶܕ݂ܘ
ܠܨܰܠܡܳܗ
ܘܰܢܚܶܬ݂ܘ
ܬ݁ܪܰܝܗܽܘܢ
ܘܶܐܬ݂ܪܡܺܝܘ
ܒ݁ܝܰܡܬ݂ܳܐ
ܕ݁ܢܽܘܪܳܐ
ܕ݁ܝܳܩܕ݁ܳܐ
ܘܰܕ݂ܟ݂ܶܒ݂ܪܺܝܬ݂ܳܐ܂</div>
<div type="v" n="21">ܘܰܕ݂ܫܰܪܟ݁ܳܐ
ܕ݁ܶܝܢ
ܐܶܬ݂ܩܰܛܰܠܘ
ܒ݁ܚܰܪܒ݁ܶܗ
ܕ݁ܗܰܘ
ܕ݁ܝܳܬ݂ܶܒ݂ ܥܰܠ
ܣܽܘܣܝܳܐ
ܒ݁ܰܐܝܕ݂ܳܐ
ܕ݁ܢܳܦ݂ܩܳܐ ܡܶܢ
ܦ݁ܽܘܡܶܗ
ܘܟ݂ܽܠܳܗ
ܛܰܝܪܳܐ
ܣܶܒ݂ܥܰܬ݂ ܡܶܢ
ܒ݁ܶܣܪܗܽܘܢ܂</div>
</div>
<div type="ch" n="20">
<div type="title" n="title"> ܀ ܓܢܝܢܐ
ܕܝܘܚܢܢ ܟܟ </div>
<div type="v" n="1">ܘܰܚܙܺܝܬ݂
ܐ݈ܚܪܺܢܳܐ
ܡܰܠܰܐܟ݂ܳܐ
ܕ݁ܰܢܚܶܬ݂ ܡܶܢ
ܫܡܰܝܳܐ
ܕ݁ܺܐܝܬ݂
ܥܠܰܘܗ݈ܝ
ܩܠܺܝܕ݂ܳܐ
ܕ݁ܰܬ݂ܗܽܘܡܳܐ
ܘܫܺܝܫܰܠܬ݁ܳܐ
ܪܰܒ݁ܬ݂ܳܐ
ܒ݁ܺܐܝܕ݂ܶܗ܂</div>
<div type="v" n="2">ܘܠܰܒ݂ܟ݁ܶܗ
ܠܬ݂ܰܢܺܝܢܳܐ
ܚܶܘܝܳܐ
ܩܰܕ݂ܡܳܝܳܐ ܗܰܘ
ܕ݁ܺܐܝܬ݂ܰܘܗ݈ܝ
ܐܳܟ݂ܶܠܩܰܪܨܳܐ
ܘܣܳܛܳܢܳܐ
ܘܰܐܣܪܶܗ
ܐܳܠܶܦ݂
ܫܢܺܝܢ܂</div>
<div type="v" n="3">ܘܰܐܪܡܝܶܗ
ܒ݁ܰܬ݂ܗܽܘܡܳܐ
ܘܶܐܚܰܕ݂
ܘܰܛܒ݂ܰܥ ܠܥܶܠ
ܡܶܢܶܗ ܕ݁ܠܳܐ
ܬ݁ܽܘܒ݂ ܢܰܛܥܶܐ
ܠܟ݂ܽܠܗܽܘܢ
ܥܰܡ݈ܡܶܐ
ܒ݁ܳܬ݂ܰܪ
ܗܳܠܶܝܢ
ܝܺܗܺܝܒ݂
ܠܡܶܫܪܝܶܗ
ܩܰܠܺܝܠ
ܙܰܒ݂ܢܳܐ܂</div>
<div type="v" n="4">ܘܰܚܙܺܝܬ݂
ܡܰܘܬ݁ܒ݂ܶܐ
ܘܺܝܬ݂ܶܒ݂ܘ
ܥܠܰܝܗܽܘܢ
ܘܕ݂ܺܝܢܳܐ
ܐܶܬ݂ܺܝܗܶܒ݂
ܠܗܽܘܢ
ܘܢܰܦ݂ܫܳܬ݂ܳܐ
ܗܳܠܶܝܢ
ܕ݁ܶܐܬ݂ܦ݁ܣܶܩ
ܡܶܛܽܠ
ܣܳܗܕ݁ܽܘܬ݂ܳܐ
ܕ݁ܝܶܫܽܘܥ
ܘܡܶܛܽܠ
ܡܶܠܬ݂ܳܐ
ܕ݁ܰܐܠܳܗܳܐ
ܘܕ݂ܰܐܝܠܶܝܢ
ܕ݁ܠܳܐ ܣܓ݂ܶܕ݂ܘ
ܠܚܰܝܽܘܬ݂ܳܐ
ܘܠܳܐ ܠܨܰܠܡܳܗ
ܘܠܳܐ ܢܣܰܒ݂ܘ
ܪܽܘܫܡܳܐ ܥܰܠ
ܒ݁ܶܝܬ݂
ܥܰܝܢܰܝܗܽܘܢ
ܐܰܘ ܥܰܠ
ܐܺܝܕ݂ܰܝܗܽܘܢ
ܕ݁ܰܚܝܰܘ
ܘܰܐܡܠܶܟ݂ܘ ܥܰܡ
ܡܫܺܝܚܳܐ
ܐܳܠܶܦ݂
ܫܢܺܝܢ܂</div>
<div type="v" n="5">ܘܗܳܕ݂ܶܐ
ܗ݈ܝ ܩܝܳܡܬ݁ܳܐ
ܩܰܕ݂ܡܳܝܬ݁ܳܐ܂</div>
<div type="v" n="6">ܛܽܘܒ݂ܳܢܳܐ
ܗ݈ܘ
ܘܩܰܕ݁ܺܝܫܳܐ
ܡܰܢ ܕ݁ܺܐܝܬ݂
ܠܶܗ ܡܢܳܬ݂ܳܐ
ܒ݁ܰܩܝܳܡܬ݁ܳܐ
ܩܰܕ݂ܡܳܝܬ݁ܳܐ
ܘܥܰܠ ܗܳܠܶܝܢ
ܠܰܝܬ݁
ܫܽܘܠܛܳܢܳܐ
ܠܡܰܘܬ݁ܳܐ
ܬ݁ܶܢܝܳܢܳܐ
ܐܶܠܳܐ ܢܶܗܘܽܘܢ
ܟ݁ܳܗܢܶܐ
ܕ݁ܰܐܠܳܗܳܐ
ܘܕ݂ܰܡܫܺܝܚܳܐ
ܘܢܰܡܠܟ݂ܽܘܢ
ܥܰܡܶܗ ܐܳܠܶܦ݂
ܫܢܺܝܢ܂</div>
<div type="v" n="7">ܘܡܳܐ
ܕ݁ܶܐܫܬ݁ܰܠܰܡ
ܐܳܠܶܦ݂ ܫܢܺܝܢ
ܢܶܫܬ݁ܪܶܐ
ܣܳܛܳܢܳܐ ܡܶܢ
ܚܒ݂ܽܘܫܝܶܗ܂</div>
<div type="v" n="8">ܘܢܶܦ݁ܽܘܩ
ܠܡܰܛܥܳܝܽܘ
ܠܟ݂ܽܠܗܽܘܢ
ܥܰܡ݈ܡܶܐ
ܒ݁ܰܐܪܒ݁ܰܥ
ܙܳܘܝܳܬ݂ܳܗ
ܕ݁ܰܐܪܥܳܐ
ܠܓ݂ܽܘܓ݂
ܘܰܠܡܳܓ݂ܽܘܓ݂
ܘܠܰܡܟ݂ܰܢܳܫܽܘ
ܐܶܢܽܘܢ
ܠܰܩܪܳܒ݂ܳܐ
ܐܰܝܠܶܝܢ
ܕ݁ܡܶܢܝܳܢܗܽܘܢ
ܐܰܝܟ݂ ܚܳܠܳܐ
ܕ݁ܝܰܡܳܐ܂</div>
<div type="v" n="9">ܘܰܣܠܶܩܘ
ܥܰܠ ܦ݁ܬ݂ܳܝܳܗ
ܕ݁ܰܐܪܥܳܐ
ܘܚܰܕ݂ܪܽܘܗ
ܠܰܡܕ݂ܺܝܢ݈ܬ݁ܳܐ
ܕ݁ܡܰܫܪܺܝܬ݂ܳܐ
ܕ݁ܩܰܕ݁ܺܝܫܶܐ
ܘܠܰܡܕ݂ܺܝܢ݈ܬ݁ܳܐ
ܚܰܒ݁ܺܝܒ݂ܬ݁ܳܐ
ܘܢܶܚܬ݁ܰܬ݂
ܢܽܘܪܳܐ ܡܶܢ
ܫܡܰܝܳܐ ܡܶܢ
ܐܰܠܳܗܳܐ
ܘܶܐܟ݂ܠܰܬ݂
ܐܶܢܽܘܢ܂</div>
<div type="v" n="10">ܘܳܐܟ݂ܶܠܩܰܪܨܳܐ
ܡܰܛܥܝܳܢܗܽܘܢ
ܐܶܬ݂ܪܡܺܝ
ܒ݁ܝܰܡܬ݂ܳܐ
ܕ݁ܢܽܘܪܳܐ
ܘܟ݂ܶܒ݂ܪܺܝܬ݂ܳܐ
ܐܰܝܟ݁ܳܐ
ܕ݁ܚܰܝܽܘܬ݂ܳܐ
ܘܰܢܒ݂ܺܝܳܐ
ܕ݁ܰܓ݁ܳܠܳܐ
ܘܢܶܫܬ݁ܰܢܩܽܘܢ
ܐܺܝܡܳܡܳܐ
ܘܠܺܠܝܳܐ
ܠܥܳܠܰܡ
ܥܳܠܡܺܝܢ܂</div>
<div type="v" n="11">ܘܰܚܙܺܝܬ݂
ܟ݁ܽܘܪܣܝܳܐ
ܪܰܒ݁ܳܐ
ܚܶܘܳܪܳܐ
ܘܠܰܕ݂ܝܳܬ݂ܶܒ݂
ܠܥܶܠ ܡܶܢܶܗ
ܗܰܘ ܕ݁ܡܶܢ
ܩܕ݂ܳܡ
ܐܰܦ݁ܰܘܗ݈ܝ
ܥܶܪܩܰܬ݂
ܐܰܪܥܳܐ
ܘܰܫܡܰܝܳܐ
ܘܰܐܬ݂ܰܪ ܠܳܐ
ܐܶܫܬ݁ܟ݂ܰܚ
ܠܗܽܘܢ܂</div>
<div type="v" n="12">ܘܰܚܙܺܝܬ݂
ܠܡܺܝܬ݂ܶܐ
ܪܰܘܪܒ݂ܶܐ
ܘܰܙܥܽܘܪܶܐ
ܕ݁ܩܳܡܘ ܩܕ݂ܳܡ
ܟ݁ܽܘܪܣܝܳܐ
ܘܣܶܦ݂ܪܶܐ
ܐܶܬ݂ܦ݁ܬ݂ܰܚܘ
ܘܰܐ݈ܚܪܺܢܳܐ
ܣܶܦ݂ܪܳܐ
ܐܶܬ݂ܦ݁ܬ݂ܰܚ
ܕ݁ܺܐܝܬ݂ܰܘܗ݈ܝ
ܕ݁ܕ݂ܺܝܢܳܐ
ܘܶܐܬ݁ܕ݂ܺܝܢܘ
ܡܺܝܬ݂ܶܐ ܡܶܢ
ܐܰܝܠܶܝܢ
ܕ݁ܰܟ݂ܬ݂ܺܝܒ݂ܳܢ
ܒ݁ܣܶܦ݂ܪܳܐ
ܐܰܝܟ݂
ܥܒ݂ܳܕ݂ܰܝܗܽܘܢ܂</div>
<div type="v" n="13">ܘܝܰܗ݈ܒ݂
ܝܰܡܳܐ ܡܺܝܬ݂ܶܐ
ܕ݁ܒ݂ܶܗ
ܘܡܰܘܬ݁ܳܐ
ܘܰܫܝܽܘܠ
ܝܰܗ݈ܒ݂ܘ
ܡܺܝܬ݂ܶܐ
ܕ݁ܨܶܐܝܕ݂ܰܝܗܽܘܢ
ܘܶܐܬ݁ܕ݂ܺܝܢ
ܚܰܕ݂ ܚܰܕ݂
ܡܶܢܗܽܘܢ ܐܰܝܟ݂
ܥܒ݂ܳܕ݂ܰܝܗܽܘܢ܂</div>
<div type="v" n="14">ܘܡܰܘܬ݁ܳܐ
ܘܰܫܝܽܘܠ
ܐܶܬ݂ܪܡܺܝܘ
ܒ݁ܝܰܡܬ݂ܳܐ
ܕ݁ܢܽܘܪܳܐ
ܗܳܢܳܐ
ܕ݁ܺܐܝܬ݂ܰܘܗ݈ܝ
ܡܰܘܬ݁ܳܐ
ܬ݁ܶܢܝܳܢܳܐ܂</div>
<div type="v" n="15">ܘܰܐܝܢܳܐ
ܕ݁ܠܳܐ
ܐܶܫܬ݁ܟ݂ܰܚ
ܕ݁ܰܪܫܺܝܡ
ܒ݁ܰܟ݂ܬ݂ܳܒ݂ܳܐ
ܕ݁ܚܰܝܶܐ
ܐܶܬ݂ܪܡܺܝ
ܒ݁ܝܰܡܬ݂ܳܐ
ܕ݁ܢܽܘܪܳܐ܂</div>
</div>
<div type="ch" n="21">
<div type="title" n="title"> ܀ ܓܢܝܢܐ
ܕܝܘܚܢܢ ܟܐܐ </div>
<div type="v" n="1">ܘܰܚܙܺܝܬ݂
ܫܡܰܝܳܐ
ܚܰܕ݂݈ܬ݁ܳܬ݂ܳܐ
ܘܰܐܪܥܳܐ
ܚܕ݂ܰܬ݂ܳܐ
ܫܡܰܝܳܐ ܓ݁ܶܝܪ
ܩܰܕ݂ܡܳܝܬ݁ܳܐ
ܘܰܐܪܥܳܐ
ܩܰܕ݂ܡܳܝܬ݁ܳܐ
ܐܶܙܰܠܘ ܘܝܰܡܳܐ
ܠܰܝܬ݁ܰܘܗ݈ܝ
ܬ݁ܽܘܒ݂܂</div>
<div type="v" n="2">ܘܠܰܡܕ݂ܺܝܢ݈ܬ݁ܳܐ
ܩܰܕ݁ܺܝܫܬ݁ܳܐ
ܐܽܘܪܺܫܠܶܡ
ܚܕ݂ܰܬ݂ܳܐ
ܚܙܺܝܬ݂ܳܗ
ܕ݁ܢܳܚܬ݁ܳܐ ܡܶܢ
ܫܡܰܝܳܐ ܡܶܢ
ܨܶܝܕ݂ ܐܰܠܳܗܳܐ
ܕ݁ܰܡܛܰܝܒ݂ܳܐ
ܐܰܝܟ݂
ܟ݁ܰܠܬ݂ܳܐ
ܡܨܰܒ݁ܰܬ݁ܬ݁ܳܐ
ܠܒ݂ܰܥܠܳܗ܂</div>
<div type="v" n="3">ܘܫܶܡܥܶܬ݂
ܩܳܠܳܐ ܪܰܒ݁ܳܐ
ܡܶܢ ܫܡܰܝܳܐ
ܕ݁ܳܐܡܰܪ ܗܳܐ
ܡܰܫܪܝܳܐ
ܕ݁ܰܐܠܳܗܳܐ ܥܰܡ
ܒ݁ܢܰܝܢܳܫܳܐ
ܘܫܳܪܶܐ
ܥܰܡܗܽܘܢ
ܘܗܶܢܽܘܢ ܥܰܡܳܐ
ܕ݁ܺܝܠܶܗ
ܢܶܗܘܽܘܢ ܘܗܽܘ
ܐܰܠܳܗܳܐ
ܥܰܡܗܽܘܢ
ܘܢܶܗܘܶܐ ܠܗܽܘܢ
ܐܰܠܳܗܳܐ܂</div>
<div type="v" n="4">ܘܗܽܘ
ܢܶܠܚܶܐ ܟ݁ܽܠ
ܕ݁ܶܡܥܶܐ ܡܶܢ
ܥܰܝܢܰܝܗܽܘܢ
ܘܡܰܘܬ݁ܳܐ ܠܳܐ
ܢܶܗܘܶܐ
ܡܶܟ݁ܺܝܠ ܘܠܳܐ
ܐܶܒ݂ܠܳܐ ܘܠܳܐ
ܪܰܘܒ݁ܳܐ ܘܠܳܐ
ܟ݁ܺܐܒ݂ܳܐ
ܬ݁ܽܘܒ݂ ܢܶܗܘܶܐ
ܥܰܠ ܐܰܦ݁ܶܝܗ܂</div>
<div type="v" n="5">ܘܶܐܙܶܠ݈ܬ݂
ܘܶܐܡܰܪ ܠܺܝ
ܕ݁ܝܳܬ݂ܶܒ݂ ܥܰܠ
ܟ݁ܽܘܪܣܝܳܐ ܗܳܐ
ܚܰܕ݂݈ܬ݂ܳܐ
ܥܳܒ݂ܶܕ݂ ܐ݈ܢܳܐ
ܟ݁ܽܠ ܘܶܐܡܰܪ
ܠܺܝ ܟ݁ܬ݂ܽܘܒ݂
ܗܳܠܶܝܢ ܡܶܠܶܐ
ܡܗܰܝܡܢܳܬ݂ܳܐ
ܘܫܰܪܺܝܪܳܬ݂ܳܐ
ܐܺܝܬ݂ܰܝܗܶܝܢ܂</div>
<div type="v" n="6">ܘܶܐܡܰܪ ܠܺܝ
ܗܘܰܝ ܐܶܢܳܐ
ܐܳܠܰܦ݂ ܘܶܐܢܳܐ
ܬ݁ܰܘ
ܪܺܝܫܺܝܬ݂ܳܐ
ܘܫܽܘܠܳܡܳܐ
ܠܕ݂ܰܨܗܶܐ
ܐ݈ܢܳܐ ܐܶܬ݁ܶܠ
ܡܶܢ ܥܰܝܢܳܐ
ܕ݁ܡܰܝܳܐ ܚܰܝܶܐ
ܡܰܓ݁ܳܢ܂</div>
<div type="v" n="7">ܘܕ݂ܰܙܟ݂ܳܐ
ܗܽܘ ܢܺܐܪܰܬ݂
ܗܳܠܶܝܢ
ܘܶܐܗܘܶܐ ܠܶܗ
ܐܰܠܳܗܳܐ
ܘܢܶܗܘܶܐ ܠܺܝ
ܒ݁ܪܳܐ܂</div>
<div type="v" n="8">ܠܩܰܢܽܘܛܬ݂ܳܢܶܐ
ܕ݁ܶܝܢ ܘܠܳܐ
ܡܗܰܝܡܢܶܐ
ܘܥܰܘܳܠܶܐ
ܘܰܡܣܰܝܒ݂ܶܐ
ܘܩܳܛܽܘܠܶܐ
ܘܚܰܪܳܫܶܐ
ܘܙܰܢܳܝܶܐ
ܘܦ݂ܳܠܚܰܝ
ܦ݁ܬ݂ܰܟ݂ܪܶܐ
ܘܟ݂ܽܠܗܽܘܢ
ܕ݁ܰܓ݁ܳܠܶܐ
ܡܢܳܬ݂ܗܽܘܢ
ܒ݁ܝܰܡܬ݂ܳܐ
ܝܳܩܶܕ݁ܬ݁ܳܐ
ܕ݁ܢܽܘܪܳܐ
ܘܟ݂ܶܒ݂ܪܺܝܬ݂ܳܐ
ܐܰܝܕ݂ܳܐ
ܕ݁ܺܐܝܬ݂ܶܝܗ
ܡܰܘܬ݁ܳܐ
ܬ݁ܶܢܝܳܢܳܐ܂</div>
<div type="v" n="9">ܘܶܐܬ݂ܳܐ
ܚܰܕ݂ ܡܶܢ
ܫܰܒ݂ܥܳܐ
ܡܰܠܰܐܟ݂ܺܝܢ
ܐܰܝܠܶܝܢ
ܕ݁ܺܐܝܬ݂
ܥܠܰܝܗܽܘܢ
ܫܒ݂ܰܥ
ܙܳܒ݂ܽܘܪܺܝܢ
ܕ݁ܡܰܠܝܳܢ
ܫܒ݂ܰܥ
ܡܰܚܘܳܬ݂ܳܐ
ܐ݈ܚܪܳܝܳܬ݂ܳܐ
ܘܡܰܠܶܠ ܥܰܡܝ
ܠܡܺܐܡܰܪ ܬ݁ܳܐ
ܐܶܚܰܘܶܝܟ݂
ܠܟ݂ܰܠܬ݂ܳܐ
ܐܰܢ݈ܬ݁ܬ݂ܶܗ
ܕ݁ܶܐܡܪܳܐ܂</div>
<div type="v" n="10">ܘܰܐܘܒ݁ܠܰܢܝ
ܒ݁ܪܽܘܚ
ܠܛܽܘܪܳܐ
ܪܰܒ݁ܳܐ ܘܪܳܡܳܐ
ܘܚܰܘܝܰܢܝ
ܠܰܡܕ݂ܺܝܢ݈ܬ݁ܳܐ
ܩܰܕ݁ܺܝܫܬ݁ܳܐ
ܐܽܘܪܺܫܠܶܡ
ܕ݁ܢܳܚܬ݁ܳܐ ܡܶܢ
ܫܡܰܝܳܐ ܡܶܢ
ܨܶܝܕ݂
ܐܰܠܳܗܳܐ܂</div>
<div type="v" n="11">ܘܺܐܝܬ݂
ܠܳܗ
ܬ݁ܶܫܒ݁ܽܘܚܬ݁ܳܐ
ܕ݁ܰܐܠܳܗܳܐ
ܘܢܽܘܗܪܳܗ
ܐܰܝܟ݂
ܕ݁ܡܽܘܬ݂ܳܐ
ܕ݁ܟ݂ܺܐܦ݂ܳܐ
ܝܰܩܺܝܪܬ݁ܳܐ
ܐܰܝܟ݂ ܝܰܫܦ݁ܶܗ
ܐܰܝܟ݂
ܕ݁ܽܘܡܝܳܐ
ܕ݁ܰܩܪܽܘܣܛܰܠܳܘܣ܂</div>
<div type="v" n="12">ܘܺܐܝܬ݂
ܠܳܗ ܫܽܘܪܳܐ
ܪܰܒ݁ܳܐ ܘܪܳܡܳܐ
ܘܺܐܝܬ݂ ܠܳܗ
ܬ݁ܰܪܥܶܐ
ܬ݁ܪܶܥܣܰܪ ܘܥܰܠ
ܬ݁ܰܪܥܶܐ
ܡܰܠܰܐܟ݂ܶܐ
ܬ݁ܪܶܥܣܰܪ
ܘܰܫܡܳܗܰܝܗܽܘܢ
ܟ݁ܬ݂ܺܝܒ݂ܶܐ
ܐܰܝܠܶܝܢ
ܕ݁ܺܐܝܬ݂ܰܝܗܽܘܢ
ܫܡܳܗܶܐ
ܕ݁ܰܬ݂ܪܶܥܣܰܪ
ܫܰܒ݂ܛܶܐ
ܕ݁ܺܐܝܣܪܳܝܶܠ܂</div>
<div type="v" n="13">ܡܶܢ
ܡܰܕ݂ܢܚܳܐ
ܬ݁ܰܪܥܶܐ
ܬ݁ܠܳܬ݂ܳܐ ܘܡܶܢ
ܓ݁ܰܪܒ݂ܝܳܐ
ܬ݁ܰܪܥܶܐ
ܬ݁ܠܳܬ݂ܳܐ ܘܡܶܢ
ܬ݁ܰܝܡܢܳܐ
ܬ݁ܰܪܥܶܐ
ܬ݁ܠܳܬ݂ܳܐ ܘܡܶܢ
ܡܰܥܪܒ݂ܳܐ
ܬ݁ܰܪܥܶܐ
ܬ݁ܠܳܬ݂ܳܐ܂</div>
<div type="v" n="14">ܘܫܽܘܪܳܐ
ܕ݁ܰܡܕ݂ܺܝܢ݈ܬ݁ܳܐ
ܐܺܝܬ݂ ܠܶܗ
ܫܶܬ݂ܶܐܣܶܐ
ܬ݁ܰܪܬ݁ܰܥܶܣܪܶܐ
ܘܰܥܠܰܝܗܶܝܢ
ܬ݁ܪܶܥܣܰܪ
ܫܡܳܗܶܐ
ܕ݁ܰܫܠܺܝܚܰܘܗ݈ܝ
ܕ݁ܰܒ݂ܪܳܐ܂</div>
<div type="v" n="15">ܘܗܰܘ
ܕ݁ܰܡܡܰܠܶܠ
ܗ݈ܘܳܐ ܥܰܡܝ
ܐܺܝܬ݂ ܗ݈ܘܳܐ
ܥܠܰܘܗ݈ܝ
ܩܰܢܝܳܐ
ܕ݁ܰܡܫܽܘܚܬ݂ܳܐ
ܕ݁ܕ݂ܰܗܒ݂ܳܐ
ܠܡܶܡܫܚܳܗ
ܠܰܡܕ݂ܺܝܢ݈ܬ݁ܳܐ
ܘܰܠܫܽܘܪܳܗ܂</div>
<div type="v" n="16">ܘܰܡܕ݂ܺܝܢ݈ܬ݁ܳܐ
ܡܪܰܒ݁ܥܳܐܝܺܬ݂
ܣܺܝܡܳܐ
ܘܽܐܘܪܟ݁ܳܗ
ܐܰܝܟ݂
ܦ݁ܬ݂ܳܝܳܗ
ܘܡܰܫܚܳܗ
ܠܰܡܕ݂ܺܝܢ݈ܬ݁ܳܐ
ܒ݁ܩܰܢܝܳܐ ܥܰܠ
ܬ݁ܪܶܥܣܰܪ
ܐܰܠܦ݂ܺܝܢ
ܐܶܣܛܕ݂ܰܘܳܬ݂ܳܐ
ܐܽܘܪܟ݁ܳܗ
ܘܰܦ݂ܬ݂ܳܝܳܗ
ܘܪܽܘܡܳܗ ܫܘܶܝܢ
ܐܶܢܽܘܢ܂</div>
<div type="v" n="17">ܘܡܰܫܚܶܗ
ܠܫܽܘܪܳܗ ܡܳܐܐ
ܘܰܐܪܒ݁ܥܺܝܢ
ܘܰܐܪܒ݁ܰܥ
ܐܰܡܺܝܢ
ܒ݁ܰܡܫܽܘܚܬ݂ܳܐ
ܕ݁ܐ݈ܢܳܫܳܐ
ܐܰܝܕ݂ܳܐ
ܕ݁ܺܐܝܬ݂ܶܝܗ
ܕ݁ܡܰܠܰܐܟ݂ܳܐ܂</div>
<div type="v" n="18">ܘܕ݂ܽܘܡܣܳܐ
ܕ݁ܫܽܘܪܳܗ
ܝܰܫܦ݁ܶܗ
ܘܰܡܕ݂ܺܝܢ݈ܬ݁ܳܐ
ܕ݁ܕ݂ܰܗܒ݂ܳܐ
ܕ݁ܰܟ݂ܝܳܐ
ܒ݁ܰܕ݂ܡܽܘܬ݂ܳܐ
ܕ݁ܰܙܓ݂ܽܘܓ݂ܺܝܬ݂ܳܐ
ܕ݁ܟ݂ܺܝܬ݂ܳܐ܂</div>
<div type="v" n="19">ܘܫܶܬ݂ܶܐܣܶܐ
ܕ݁ܫܽܘܪܳܐ
ܕ݁ܰܡܕ݂ܺܝܢ݈ܬ݁ܳܐ
ܒ݁ܟ݂ܺܐܦ݂ܶܐ
ܝܰܩܺܝܪܳܬ݂ܳܐ
ܡܨܰܒ݁ܬ݂ܳܢ
ܘܫܶܬ݂ܶܐܣܬ݂ܳܐ
ܩܰܕ݂ܡܳܝܬ݁ܳܐ
ܝܰܫܦ݁ܶܗ
ܘܰܕ݂ܬ݂ܰܪܬ݁ܶܝܢ
ܣܰܦ݁ܺܝܠܳܐ
ܘܕ݂ܰܬ݂ܠܳܬ݂
ܩܰܪܟ݂ܶܕ݂ܢܳܐ
ܘܕ݂ܰܐܪܒ݁ܰܥ
ܙܡܰܪܰܓ݂ܕ݂ܳܐ܂</div>
<div type="v" n="20">ܘܰܕ݂ܚܰܡܶܫ
ܣܳܪܕ݂ܳܘܢ
ܘܛܶܦ݂ܪܳܐ
ܘܰܕ݂ܫܶܬ݂
ܣܳܪܕ݂ܳܘܢ
ܘܕ݂ܰܫܒ݂ܰܥ
ܟ݁ܺܐܦ݂
ܕ݁ܰܗܒ݂ܳܐ
ܘܕ݂ܰܬ݂ܡܳܢܶܐ
ܒ݁ܶܪܽܘܠܳܐ
ܘܕ݂ܰܬ݂ܫܰܥ
ܛܽܘܦ݁ܰܢܕ݂ܺܝܳܘܢ
ܘܕ݂ܰܥܣܰܪ
ܟ݁ܪܽܘܣܦ݁ܪܰܣܳܐ
ܕ݁ܰܚܕ݂ܰܥܶܣܪܶܐ
ܝܽܘܟܺܢܬ݂ܳܘܣ
ܕ݁ܬ݂ܰܪܬ݁ܰܥܣܪܶܐ
ܐܰܡܽܘܬ݂ܺܣܳܣ܂</div>
<div type="v" n="21">ܘܰܬ݂ܪܶܥܣܰܪ
ܬ݁ܰܪܥܶܐ
ܘܬ݂ܰܪܬ݁ܰܥܣܪܶܐ
ܡܰܪܓ݁ܳܢܝܳܬ݂ܳܐ
ܚܕ݂ܳܐ ܠܰܚܕ݂ܳܐ
ܘܟ݂ܽܠܚܰܕ݂ ܡܶܢ
ܬ݁ܰܪܥܶܐ ܐܺܝܬ݂
ܗ݈ܘܳܐ ܡܶܢ
ܚܕ݂ܳܐ
ܡܰܪܓ݁ܳܢܺܝܬ݂ܳܐ
ܘܫܽܘܩܳܐ ܕ݁ܶܝܢ
ܕ݁ܰܡܕ݂ܺܝܢ݈ܬ݁ܳܐ
ܕ݁ܕ݂ܰܗܒ݂ܳܐ
ܕ݁ܰܟ݂ܝܳܐ
ܐܰܝܟ݂
ܙܓ݂ܽܘܓ݂ܺܝܬ݂ܳܐ
ܐܺܝܬ݂ ܒ݁ܳܗ܂</div>
<div type="v" n="22">ܘܗܰܝܟ݁ܠܳܐ
ܠܳܐ ܚܙܺܝܬ݂
ܒ݁ܳܗ ܡܳܪܝܳܐ
ܓ݁ܶܝܪ ܐܰܠܳܗܳܐ
ܐܰܚܺܝܕ݂ ܟ݁ܽܠ
ܗܽܘ
ܐܺܝܬ݂ܰܘܗ݈ܝ
ܗܰܝܟ݁ܠܳܗ܂</div>
<div type="v" n="23">ܘܠܶܐܡܪܳܐ
ܘܠܰܡܕ݂ܺܝܢ݈ܬ݁ܳܐ
ܠܳܐ ܡܶܬ݂ܒ݁ܥܶܐ
ܫܶܡܫܳܐ ܘܠܳܐ
ܣܰܗܪܳܐ
ܕ݁ܢܰܢܗܪܽܘܢ
ܠܳܗ
ܬ݁ܶܫܒ݁ܽܘܚܬ݁ܶܗ
ܓ݁ܶܝܪ
ܕ݁ܰܐܠܳܗܳܐ
ܐܰܢܗܰܪܬ݂ܳܗ
ܘܰܫܪܳܓ݂ܳܗ
ܐܺܝܬ݂ܰܘܗ݈ܝ
ܐܶܡܪܳܐ܂</div>
<div type="v" n="24">ܘܰܡܗܰܠܟ݂ܺܝܢ
ܥܰܡ݈ܡܶܐ
ܒ݁ܢܽܘܗܪܳܗ
ܘܡܰܠܟ݁ܶܐ
ܕ݁ܰܐܪܥܳܐ
ܡܰܝܬ݁ܶܝܢ ܠܳܗ
ܬ݁ܶܫܒ݁ܽܘܚܬ݁ܳܐ܂</div>
<div type="v" n="25">ܘܬ݂ܰܪܥܶܝܗ
ܠܳܐ
ܢܶܬ݁ܬ݁ܰܚܕ݁ܽܘܢ
ܒ݁ܺܐܝܡܳܡܳܐ
ܠܺܠܝܳܐ ܓ݁ܶܝܪ
ܠܳܐ ܢܶܗܘܶܐ
ܬ݁ܰܡܳܢ܂</div>
<div type="v" n="26">ܘܢܰܝܬ݁ܽܘܢ
ܠܳܗ
ܬ݁ܶܫܒ݁ܽܘܚܬ݁ܳܐ
ܘܺܐܝܩܳܪܳܐ
ܕ݁ܥܰܡ݈ܡܶܐ܂</div>
<div type="v" n="27">ܘܠܳܐ
ܢܶܗܘܶܐ ܬ݁ܰܡܳܢ
ܟ݁ܽܠ ܛܡܰܐ
ܘܰܕ݂ܥܳܒ݂ܶܕ݂
ܡܣܰܝܒ݂ܽܘܬ݂ܳܐ
ܘܕ݂ܰܓ݁ܳܠܽܘܬ݂ܳܐ
ܐܶܠܳܐ ܐܶܢ
ܐܰܝܠܶܝܢ
ܕ݁ܰܟ݂ܬ݂ܺܝܒ݂ܳܢ
ܒ݁ܰܟ݂ܬ݂ܳܒ݂ܶܗ
ܕ݁ܶܐܡܪܳܐ܂</div>
</div>
<div type="ch" n="22">
<div type="title" n="title"> ܀ ܓܢܝܢܐ
ܕܝܘܚܢܢ ܟܒܒ </div>
<div type="v" n="1">ܘܚܰܘܝܰܢܝ
ܢܰܗܪܳܐ
ܕ݁ܡܰܝܳܐ ܚܰܝܶܐ
ܕ݁ܰܟ݂ܝܳܐ ܐܳܦ݂
ܢܰܗܺܝܪܳܐ
ܐܰܝܟ݂
ܓ݁ܠܺܝܕ݂ܳܐ
ܘܢܳܦ݂ܶܩ ܡܶܢ
ܟ݁ܽܘܪܣܝܶܗ
ܕ݁ܰܐܠܳܗܳܐ
ܘܕ݂ܶܐܡܪܳܐ܂</div>
<div type="v" n="2">ܘܡܶܨܥܰܬ݂
ܫܽܘܩܶܝܗ
ܡܶܟ݁ܳܐ
ܘܡܶܟ݁ܳܐ ܥܰܠ
ܢܰܗܪܳܐ ܩܰܝܣܳܐ
ܕ݁ܚܰܝܶܐ
ܕ݁ܥܳܒ݂ܶܕ݂
ܦ݁ܺܐܪܶܐ
ܬ݁ܪܶܥܣܰܪ
ܘܰܒ݂ܟ݂ܽܠ
ܝܺܪܰܚ ܝܳܗܶܒ݂
ܦ݁ܺܐܪܰܘܗ݈ܝ
ܘܛܰܪܦ݂ܰܘܗ݈ܝ
ܠܳܐܣܝܽܘܬ݂ܳܐ
ܕ݁ܥܰܡ݈ܡܶܐ܂</div>
<div type="v" n="3">ܘܟ݂ܽܠ
ܚܶܪܡܳܐ ܠܳܐ
ܢܶܗܘܶܐ ܬ݁ܰܡܳܢ
ܘܟ݂ܽܘܪܣܝܶܗ
ܕ݁ܰܐܠܳܗܳܐ
ܘܕ݂ܶܐܡܪܳܐ
ܒ݁ܳܗ ܢܶܗܘܶܐ
ܘܥܰܒ݂ܕ݁ܰܘܗ݈ܝ
ܢܫܰܡܫܽܘܢܳܝܗ݈ܝ܂</div>
<div type="v" n="4">ܘܢܶܚܙܽܘܢ
ܐܰܦ݁ܰܘܗ݈ܝ
ܘܰܫܡܶܗ ܥܰܠ
ܒ݁ܶܝܬ݂
ܥܰܝܢܰܝܗܽܘܢ܂</div>
<div type="v" n="5">ܘܠܺܠܝܳܐ
ܠܳܐ ܢܶܗܘܶܐ
ܬ݁ܰܡܳܢ ܘܠܳܐ
ܢܶܬ݂ܒ݁ܥܶܐ
ܠܗܽܘܢ ܢܽܘܗܪܳܐ
ܘܰܫܪܳܓ݂ܳܐ
ܘܢܽܘܗܪܶܗ
ܕ݁ܫܶܡܫܳܐ
ܡܶܛܽܠ
ܕ݁ܡܳܪܝܳܐ
ܐܰܠܳܗܳܐ
ܡܰܢܗܰܪ ܠܗܽܘܢ
ܘܡܰܠܟ݁ܗܽܘܢ
ܠܥܳܠܰܡ
ܥܳܠܡܺܝܢ܂</div>
<div type="v" n="6">ܘܶܐܡܰܪ ܠܺܝ
ܗܳܠܶܝܢ ܡܶܠܶܐ
ܡܗܰܝܡܢܳܢ
ܘܫܰܪܺܝܪܳܢ
ܘܡܳܪܝܳܐ
ܐܰܠܳܗܳܐ
ܕ݁ܪܽܘܚܳܬ݂ܳܐ
ܕ݁ܰܢܒ݂ܺܝܶܐ
ܩܰܕ݁ܺܝܫܶܐ
ܫܰܕ݁ܰܪ
ܠܡܰܠܰܐܟ݂ܶܗ
ܠܰܡܚܰܘܳܝܽܘ
ܠܥܰܒ݂ܕ݁ܰܘܗ݈ܝ
ܡܳܐ ܕ݁ܺܝܗܺܝܒ݂
ܠܡܶܗܘܳܐ
ܒ݁ܰܥܓ݂ܰܠ܂</div>
<div type="v" n="7">ܘܗܳܐ
ܐܳܬ݂ܶܐ ܐ݈ܢܳܐ
ܒ݁ܰܥܓ݂ܰܠ
ܛܽܘܒ݂ܰܘܗ݈ܝ
ܠܡܰܢ ܕ݁ܢܳܛܰܪ
ܡܶܠܶܐ
ܕ݁ܰܢܒ݂ܺܝܽܘܬ݂ܳܐ
ܕ݁ܰܟ݂ܬ݂ܳܒ݂ܳܐ
ܗܳܢܳܐ܂</div>
<div type="v" n="8">ܐܶܢܳܐ
ܝܽܘܚܰܢܳܢ
ܕ݁ܰܚܙܳܐ
ܘܰܫܡܰܥ ܗܳܠܶܝܢ
ܘܟ݂ܰܕ݂ ܚܙܺܝܬ݂
ܘܫܶܡܥܶܬ݂
ܢܶܦ݂ܠܶܬ݂
ܠܡܶܣܓ݁ܰܕ݂
ܩܕ݂ܳܡ
ܪܶܓ݂ܠܰܘܗ݈ܝ
ܕ݁ܡܰܠܰܐܟ݂ܳܐ
ܕ݁ܰܡܚܰܘܶܐ ܠܺܝ
ܗܳܠܶܝܢ܂</div>
<div type="v" n="9">ܘܶܐܡܰܪ ܠܺܝ
ܚܙܺܝ ܠܳܐ
ܟ݁ܢܳܬ݂ܳܟ݂
ܐܺܝܬ݂ܰܝ
ܘܕ݂ܰܐܚܰܝܟ݁
ܢܒ݂ܺܝܶܐ
ܘܕ݂ܰܐܝܠܶܝܢ
ܕ݁ܢܳܛܪܺܝܢ
ܗܳܠܶܝܢ ܡܶܠܶܐ
ܕ݁ܰܟ݂ܬ݂ܳܒ݂ܳܐ
ܗܳܢܳܐ
ܠܰܐܠܳܗܳܐ
ܣܓ݂ܽܘܕ݂܂</div>
<div type="v" n="10">ܘܶܐܡܰܪ
ܠܺܝ ܠܳܐ
ܬ݁ܶܚܬ݁ܽܘܡ
ܡܶܠܶܐ
ܕ݁ܰܢܒ݂ܺܝܽܘܬ݂ܳܐ
ܕ݁ܰܟ݂ܬ݂ܳܒ݂ܳܐ
ܗܳܢܳܐ ܙܰܒ݂ܢܳܐ
ܓ݁ܶܝܪ ܩܪܶܒ݂܂</div>
<div type="v" n="11">ܘܰܕ݂ܡܰܥܘܶܠ
ܬ݁ܽܘܒ݂ ܢܰܥܘܶܠ
ܘܰܕ݂ܨܰܥ
ܬ݁ܽܘܒ݂
ܢܶܨܛܰܥܨܰܥ
ܘܙܰܕ݁ܺܝܩܳܐ
ܬ݁ܽܘܒ݂
ܢܶܥܒ݁ܶܕ݂
ܙܰܕ݁ܺܝܩܽܘܬ݂ܳܐ
ܘܩܰܕ݁ܺܝܫܳܐ
ܬ݁ܽܘܒ݂
ܢܶܬ݂ܩܰܕ݁ܰܫ܂</div>
<div type="v" n="12">ܗܳܐ
ܐܳܬ݂ܶܐ ܐ݈ܢܳܐ
ܡܶܚܕ݂ܳܐ
ܘܰܐܓ݂ܪܝ ܥܰܡܝ
ܘܶܐܬ݁ܶܠ
ܠܟ݂ܽܠܢܳܫ
ܐܰܝܟ݂
ܥܒ݂ܳܕ݂ܶܗ܂</div>
<div type="v" n="13">ܐܶܢܳܐ
ܐܳܠܰܦ݂ ܘܶܐܢܳܐ
ܬ݁ܰܘ
ܩܰܕ݂ܡܳܝܳܐ
ܘܰܐ݈ܚܪܳܝܳܐ
ܘܫܽܘܪܳܝܳܐ
ܘܫܽܘܠܳܡܳܐ܂</div>
<div type="v" n="14">ܛܽܘܒ݂ܰܝܗܽܘܢ
ܠܰܕ݂ܥܳܒ݂ܕ݁ܺܝܢ
ܦ݁ܽܘܩܕ݁ܳܢܰܘܗ݈ܝ
ܢܶܗܘܶܐ
ܫܽܘܠܛܳܢܗܽܘܢ
ܥܰܠ ܩܰܝܣܳܐ
ܕ݁ܚܰܝܶܐ
ܘܰܒ݂ܬ݂ܰܪܥܳܐ
ܢܶܥܠܽܘܢ
ܠܰܡܕ݂ܺܝܢ݈ܬ݁ܳܐ܂</div>
<div type="v" n="15">ܘܙܰܢܳܝܶܐ
ܘܩܳܛܽܘܠܶܐ
ܘܦ݂ܳܠܚܰܝ
ܦ݁ܬ݂ܰܟ݂ܪܶܐ
ܠܒ݂ܰܪ ܘܛܰܡܶܐܐ
ܘܚܰܪܳܫܶܐ
ܘܟ݂ܽܠ ܚܰܙܳܝܰܝ
ܘܥܳܒ݂ܕ݁ܰܝ
ܕ݁ܰܓ݁ܳܠܽܘܬ݂ܳܐ܂</div>
<div type="v" n="16">ܐܶܢܳܐ
ܝܶܫܽܘܥ
ܫܰܕ݁ܪܶܬ݂
ܠܡܰܠܰܐܟ݂ܝ
ܕ݁ܰܢܣܰܗܶܕ݂
ܒ݁ܟ݂ܽܘܢ
ܗܳܠܶܝܢ ܩܕ݂ܳܡ
ܥܺܕ݂ܳܬ݂ܳܐ
ܐܶܢܳܐ ܐ݈ܢܳܐ
ܥܶܩܳܪܳܐ
ܘܫܰܪܒ݁ܬ݂ܶܗ
ܕ݁ܕ݂ܰܘܺܝܕ݂
ܘܥܰܡܶܗ
ܘܟ݂ܰܘܟ݁ܰܒ݂
ܨܰܦ݂ܪܳܐ
ܢܰܗܺܝܪܳܐ܂</div>
<div type="v" n="17">ܘܪܽܘܚܳܐ
ܘܟ݂ܰܠܬ݂ܳܐ
ܐܳܡܪܺܝܢ ܬ݁ܳܐ
ܘܰܕ݂ܫܳܡܰܥ
ܢܺܐܡܰܪ ܬ݁ܳܐ
ܘܕ݂ܰܨܗܶܐ
ܢܺܐܬ݂ܶܐ
ܘܢܶܣܰܒ݂ ܡܰܝܳܐ
ܚܰܝܶܐ
ܡܰܓ݁ܳܢ܂</div>
<div type="v" n="18">ܡܣܰܗܶܕ݂
ܐ݈ܢܳܐ ܠܟ݂ܽܠ
ܕ݁ܫܳܡܰܥ
ܡܶܠܬ݂ܳܐ
ܕ݁ܰܢܒ݂ܺܝܽܘܬ݂ܳܐ
ܕ݁ܰܟ݂ܬ݂ܳܒ݂ܳܐ
ܗܳܢܳܐ
ܕ݁ܰܐܝܢܳܐ
ܕ݁ܰܢܣܺܝܡ
ܥܠܰܝܗܶܝܢ
ܢܣܺܝܡ ܥܠܰܘܗ݈ܝ
ܐܰܠܳܗܳܐ
ܡܰܚܘܳܬ݂ܳܐ
ܕ݁ܰܟ݂ܬ݂ܺܝܒ݂ܳܢ
ܒ݁ܰܟ݂ܬ݂ܳܒ݂ܳܐ
ܗܳܢܳܐ܂</div>
<div type="v" n="19">ܘܰܐܝܢܳܐ
ܕ݁ܰܡܒ݂ܰܨܰܪ
ܡܶܢ ܡܶܠܶܐ
ܕ݁ܰܟ݂ܬ݂ܳܒ݂ܳܐ
ܕ݁ܰܢܒ݂ܺܝܽܘܬ݂ܳܐ
ܗܳܕ݂ܶܐ
ܢܒ݂ܰܨܰܪ
ܐܰܠܳܗܳܐ
ܡܢܳܬ݂ܶܗ ܡܶܢ
ܩܰܝܣܳܐ
ܕ݁ܚܰܝܶܐ ܘܡܶܢ
ܡܕ݂ܺܝܢ݈ܬ݁ܳܐ
ܩܰܕ݁ܺܝܫܬ݁ܳܐ
ܐܰܝܠܶܝܢ
ܕ݁ܰܟ݂ܬ݂ܺܝܒ݂ܳܢ
ܒ݁ܰܟ݂ܬ݂ܳܒ݂ܳܐ
ܗܳܢܳܐ܂</div>
<div type="v" n="20">ܐܳܡܰܪ
ܟ݁ܰܕ݂ ܡܣܰܗܶܕ݂
ܗܳܠܶܝܢ ܐܺܝܢ
ܐܳܬ݂ܶܐ ܐ݈ܢܳܐ
ܒ݁ܰܥܓ݂ܰܠ ܬ݁ܳܐ
ܡܳܪܝܳܐ
ܝܶܫܽܘܥ܂</div>
<div type="v" n="21">ܛܰܝܒ݁ܽܘܬ݂ܶܗ
ܕ݁ܡܳܪܰܢ
ܝܶܫܽܘܥ
ܡܫܺܝܚܳܐ ܥܰܡ
ܟ݁ܽܠܗܽܘܢ
ܩܰܕ݁ܺܝܫܰܘܗ݈ܝ
ܐܰܡܺܝܢ܂</div>
</div>
</div>
</body>
</TAN-T>
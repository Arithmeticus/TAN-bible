<?xml version="1.0" encoding="UTF-8"?>
<?xml-model href="../TAN-1-dev/schemas/TAN-T.rnc"  type="application/relax-ng-compact-syntax" ?>
<?xml-model href="../TAN-1-dev/schemas/TAN-T.sch"  type="application/xml"  schematypens="http://purl.oclc.org/dsdl/schematron" ?>
<!--<?xml-model href="http://textalign.net/release/1/dev/schemas/TAN-T.rnc" type="application/relax-ng-compact-syntax"?>
<?xml-model href="http://textalign.net/release/1/dev/schemas/TAN-T.sch" type="application/xml" schematypens="http://purl.oclc.org/dsdl/schematron"?>-->
<TAN-T xmlns="tag:textalign.net,2015:ns" id="tag:kalvesmaki.com,2014:bible.nt.lat.vulgata-clementina.2005" TAN-version="1">
   <head>
      <name>New Testament, Latin: Vulgata Clementina</name>
      <master-location href="https://raw.githubusercontent.com/Arithmeticus/TAN-bible/master/nt.lat.vulgata-clementina.2005.xml"/>
      <rights-excluding-sources include="HEAD"/>
      <inclusion xml:id="HEAD">
         <IRI>tag:kalvesmaki@gmail.com,2014:bible.TAN-A-div</IRI>
         <name>Div-based alignment of multiple versions of the Bible</name>
         <location href="TAN-A-div/HEAD.bible.TAN-A-div.xml" when-accessed="2015-10-02-04:00"/>
      </inclusion>
      <inclusion xml:id="BIBLE">
         <IRI>tag:kalvesmaki.com,2014:bible.lat.vulgata-clementina.2005</IRI>
         <name>Latin: Vulgata Clementina</name>
         <location href="bible.lat.vulgata-clementina.2005.xml" when-accessed="2016-02-19-05:00"/>
      </inclusion>
      <source include="BIBLE"/>
      <see-also include="BIBLE"/>
      <declarations>
         <work>
            <IRI>http://dbpedia.org/resource/New_testament</IRI>
            <name>New Testament</name>
         </work>
         <div-type include="BIBLE"/>
         
         
      </declarations>
      <agent include="HEAD"/>
      <role include="HEAD"/>
      <change who="kalvesmaki" when="2016-02-19">Generated file</change>
   </head>
   <body xml:lang="lat">
<div n="Matt" type="bk">
<div n="1" type="ch">
<div n="1" type="v">Liber generationis Jesu Christi filii David, filii Abraham.</div>
<div n="2" type="v">Abraham genuit Isaac. Isaac autem genuit Jacob. Jacob autem genuit Judam, et fratres ejus.</div>
<div n="3" type="v">Judas autem genuit Phares, et Zaram de Thamar. Phares autem genuit Esron. Esron autem genuit Aram.</div>
<div n="4" type="v">Aram autem genuit Aminadab. Aminadab autem genuit Naasson. Naasson autem genuit Salmon.</div>
<div n="5" type="v">Salmon autem genuit Booz de Rahab. Booz autem genuit Obed ex Ruth. Obed autem genuit Jesse. Jesse autem genuit David regem.</div>
<div n="6" type="v">David autem rex genuit Salomonem ex ea quæ fuit Uriæ.</div>
<div n="7" type="v">Salomon autem genuit Roboam. Roboam autem genuit Abiam. Abias autem genuit Asa.</div>
<div n="8" type="v">Asa autem genuit Josophat. Josophat autem genuit Joram. Joram autem genuit Oziam.</div>
<div n="9" type="v">Ozias autem genuit Joatham. Joatham autem genuit Achaz. Achaz autem genuit Ezechiam.</div>
<div n="10" type="v">Ezechias autem genuit Manassen. Manasses autem genuit Amon. Amon autem genuit Josiam.</div>
<div n="11" type="v">Josias autem genuit Jechoniam, et fratres ejus in transmigratione Babylonis.</div>
<div n="12" type="v">Et post transmigrationem Babylonis : Jechonias genuit Salathiel. Salathiel autem genuit Zorobabel.</div>
<div n="13" type="v">Zorobabel autem genuit Abiud. Abiud autem genuit Eliacim. Eliacim autem genuit Azor.</div>
<div n="14" type="v">Azor autem genuit Sadoc. Sadoc autem genuit Achim. Achim autem genuit Eliud.</div>
<div n="15" type="v">Eliud autem genuit Eleazar. Eleazar autem genuit Mathan. Mathan autem genuit Jacob.</div>
<div n="16" type="v">Jacob autem genuit Joseph virum Mariæ, de qua natus est Jesus, qui vocatur Christus.</div>
<div n="17" type="v">Omnes itaque generationes ab Abraham usque ad David, generationes quatuordecim : et a David usque ad transmigrationem Babylonis, generationes quatuordecim : et a transmigratione Bayblonis usque ad Christum, generationes quatuordecim.</div>
<div n="18" type="v">Christi autem generatio sic erat : cum esset desponsata mater ejus Maria Joseph, antequam convenirent inventa est in utero habens de Spiritu Sancto.</div>
<div n="19" type="v">Joseph autem vir ejus cum esset justus, et nollet eam traducere, voluit occulte dimittere eam.</div>
<div n="20" type="v">Hæc autem eo cogitante, ecce angelus Domini apparuit in somnis ei, dicens : Joseph, fili David, noli timere accipere Mariam conjugem tuam : quod enim in ea natum est, de Spiritu Sancto est.</div>
<div n="21" type="v">Pariet autem filium : et vocabis nomen ejus Jesum : ipse enim salvum faciet populum suum a peccatis eorum.</div>
<div n="22" type="v">Hoc autem totum factum est, ut adimpleretur quod dictum est a Domino per prophetam dicentem :</div>
<div n="23" type="v">Ecce virgo in utero habebit, et pariet filium : et vocabunt nomen ejus Emmanuel, quod est interpretatum Nobiscum Deus.</div>
<div n="24" type="v">Exsurgens autem Joseph a somno, fecit sicut præcepit ei angelus Domini, et accepit conjugem suam.</div>
<div n="25" type="v">Et non cognoscebat eam donec peperit filium suum primogenitum : et vocavit nomen ejus Jesum.</div>
</div>
<div n="2" type="ch">
<div n="1" type="v">Cum ergo natus esset Jesus in Bethlehem Juda in diebus Herodis regis, ecce magi ab oriente venerunt Jerosolymam,</div>
<div n="2" type="v">dicentes : Ubi est qui natus est rex Judæorum ? vidimus enim stellam ejus in oriente, et venimus adorare eum.</div>
<div n="3" type="v">Audiens autem Herodes rex, turbatus est, et omnis Jerosolyma cum illo.</div>
<div n="4" type="v">Et congregans omnes principes sacerdotum, et scribas populi, sciscitabatur ab eis ubi Christus nasceretur.</div>
<div n="5" type="v">At illi dixerunt : In Bethlehem Judæ : sic enim scriptum est per prophetam :</div>
<div n="6" type="v">Et tu Bethlehem terra Juda, nequaquam minima es in principibus Juda : ex te enim exiet dux, qui regat populum meum Israël.</div>
<div n="7" type="v">Tunc Herodes clam vocatis magis diligenter didicit ab eis tempus stellæ, quæ apparuit eis :</div>
<div n="8" type="v">et mittens illos in Bethlehem, dixit : Ite, et interrogate diligenter de puero : et cum inveneritis, renuntiate mihi, ut et ego veniens adorem eum.</div>
<div n="9" type="v">Qui cum audissent regem, abierunt, et ecce stella, quam viderant in oriente, antecedebat eos, usque dum veniens staret supra, ubi erat puer.</div>
<div n="10" type="v">Videntes autem stellam gavisi sunt gaudio magno valde.</div>
<div n="11" type="v">Et intrantes domum, invenerunt puerum cum Maria matre ejus, et procidentes adoraverunt eum : et apertis thesauris suis obtulerunt ei munera, aurum, thus, et myrrham.</div>
<div n="12" type="v">Et responso accepto in somnis ne redirent ad Herodem, per aliam viam reversi sunt in regionem suam.</div>
<div n="13" type="v">Qui cum recessissent, ecce angelus Domini apparuit in somnis Joseph, dicens : Surge, et accipe puerum, et matrem ejus, et fuge in Ægyptum, et esto ibi usque dum dicam tibi. Futurum est enim ut Herodes quærat puerum ad perdendum eum.</div>
<div n="14" type="v">Qui consurgens accepit puerum et matrem ejus nocte, et secessit in Ægyptum :</div>
<div n="15" type="v">et erat ibi usque ad obitum Herodis : ut adimpleretur quod dictum est a Domino per prophetam dicentem : Ex Ægypto vocavi filium meum.</div>
<div n="16" type="v">Tunc Herodes videns quoniam illusus esset a magis, iratus est valde, et mittens occidit omnes pueros, qui erant in Bethlehem, et in omnibus finibus ejus, a bimatu et infra secundum tempus, quod exquisierat a magis.</div>
<div n="17" type="v">Tunc adimpletum est quod dictum est per Jeremiam prophetam dicentem :</div>
<div n="18" type="v">Vox in Rama audita est ploratus, et ululatus multus : Rachel plorans filios suos, et noluit consolari, quia non sunt.</div>
<div n="19" type="v">Defuncto autem Herode, ecce angelus Domini apparuit in somnis Joseph in Ægypto,</div>
<div n="20" type="v">dicens : Surge, et accipe puerum, et matrem ejus, et vade in terram Israël : defuncti sunt enim qui quærebant animam pueri.</div>
<div n="21" type="v">Qui consurgens, accepit puerum, et matrem ejus, et venit in terram Israël.</div>
<div n="22" type="v">Audiens autem quod Archelaus regnaret in Judæa pro Herode patre suo, timuit illo ire : et admonitus in somnis, secessit in partes Galilææ.</div>
<div n="23" type="v">Et veniens habitavit in civitate quæ vocatur Nazareth : ut adimpleretur quod dictum est per prophetas : Quoniam Nazaræus vocabitur.</div>
</div>
<div n="3" type="ch">
<div n="1" type="v">In diebus autem illis venit Joannes Baptista prædicans in deserto Judææ,</div>
<div n="2" type="v">et dicens : Pœnitentiam agite : appropinquavit enim regnum cælorum.</div>
<div n="3" type="v">Hic est enim, qui dictus est per Isaiam prophetam dicentem : Vox clamantis in deserto : Parate viam Domini : rectas facite semitas ejus.</div>
<div n="4" type="v">Ipse autem Joannes habebat vestimentum de pilis camelorum, et zonam pelliceam circa lumbos suos : esca autem ejus erat locustæ, et mel silvestre.</div>
<div n="5" type="v">Tunc exibat ad eum Jerosolyma, et omnis Judæa, et omnis regio circa Jordanem ;</div>
<div n="6" type="v">et baptizabantur ab eo in Jordane, confitentes peccata sua.</div>
<div n="7" type="v">Videns autem multos pharisæorum, et sadducæorum, venientes ad baptismum suum, dixit eis : Progenies viperarum, quis demonstravit vobis fugere a ventura ira ?</div>
<div n="8" type="v">Facite ergo fructum dignum pœnitentiæ.</div>
<div n="9" type="v">Et ne velitis dicere intra vos : Patrem habemus Abraham. Dico enim vobis quoniam potens est Deus de lapidibus istis suscitare filios Abrahæ.</div>
<div n="10" type="v">Jam enim securis ad radicem arborum posita est. Omnis ergo arbor, quæ non facit fructum bonum, excidetur, et in ignem mittetur.</div>
<div n="11" type="v">Ego quidem baptizo vos in aqua in pœnitentiam : qui autem post me venturus est, fortior me est, cujus non sum dignus calceamenta portare : ipse vos baptizabit in Spiritu Sancto, et igni.</div>
<div n="12" type="v">Cujus ventilabrum in manu sua : et permundabit aream suam : et congregabit triticum suum in horreum, paleas autem comburet igni inextinguibili.</div>
<div n="13" type="v">Tunc venit Jesus a Galilæa in Jordanem ad Joannem, ut baptizaretur ab eo.</div>
<div n="14" type="v">Joannes autem prohibebat eum, dicens : Ego a te debeo baptizari, et tu venis ad me ?</div>
<div n="15" type="v">Respondens autem Jesus, dixit ei : Sine modo : sic enim decet nos implere omnem justitiam. Tunc dimisit eum.</div>
<div n="16" type="v">Baptizatus autem Jesus, confestim ascendit de aqua, et ecce aperti sunt ei cæli : et vidit Spiritum Dei descendentem sicut columbam, et venientem super se.</div>
<div n="17" type="v">Et ecce vox de cælis dicens : Hic est Filius meus dilectus, in quo mihi complacui.</div>
</div>
<div n="4" type="ch">
<div n="1" type="v">Tunc Jesus ductus est in desertum a Spiritu, ut tentaretur a diabolo.</div>
<div n="2" type="v">Et cum jejunasset quadraginta diebus, et quadraginta noctibus, postea esuriit.</div>
<div n="3" type="v">Et accedens tentator dixit ei : Si Filius Dei es, dic ut lapides isti panes fiant.</div>
<div n="4" type="v">Qui respondens dixit : Scriptum est : Non in solo pane vivit homo, sed in omni verbo, quod procedit de ore Dei.</div>
<div n="5" type="v">Tunc assumpsit eum diabolus in sanctam civitatem, et statuit eum super pinnaculum templi,</div>
<div n="6" type="v">et dixit ei : Si Filius Dei es, mitte te deorsum. Scriptum est enim : Quia angelis suis mandavit de te, et in manibus tollent te, ne forte offendas ad lapidem pedem tuum.</div>
<div n="7" type="v">Ait illi Jesus : Rursum scriptum est : Non tentabis Dominum Deum tuum.</div>
<div n="8" type="v">Iterum assumpsit eum diabolus in montem excelsum valde : et ostendit ei omnia regna mundi, et gloriam eorum,</div>
<div n="9" type="v">et dixit ei : Hæc omnia tibi dabo, si cadens adoraveris me.</div>
<div n="10" type="v">Tunc dicit ei Jesus : Vade Satana : Scriptum est enim : Dominum Deum tuum adorabis, et illi soli servies.</div>
<div n="11" type="v">Tunc reliquit eum diabolus : et ecce angeli accesserunt, et ministrabant ei.</div>
<div n="12" type="v">Cum autem audisset Jesus quod Joannes traditus esset, secessit in Galilæam :</div>
<div n="13" type="v">et, relicta civitate Nazareth, venit, et habitavit in Capharnaum maritima, in finibus Zabulon et Nephthalim :</div>
<div n="14" type="v">ut adimpleretur quod dictum est per Isaiam prophetam :</div>
<div n="15" type="v">Terra Zabulon, et terra Nephthalim, via maris trans Jordanem, Galilæa gentium :</div>
<div n="16" type="v">populus, qui sedebat in tenebris, vidit lucem magnam : et sedentibus in regione umbræ mortis, lux orta est eis.</div>
<div n="17" type="v">Exinde cœpit Jesus prædicare, et dicere : Pœnitentiam agite : appropinquavit enim regnum cælorum.</div>
<div n="18" type="v">Ambulans autem Jesus juxta mare Galilææ, vidit duos fratres, Simonem, qui vocatur Petrus, et Andream fratrem ejus, mittentes rete in mare (erant enim piscatores),</div>
<div n="19" type="v">et ait illis : Venite post me, et faciam vos fieri piscatores hominum.</div>
<div n="20" type="v">At illi continuo relictis retibus secuti sunt eum.</div>
<div n="21" type="v">Et procedens inde, vidit alios duos fratres, Jacobum Zebedæi, et Joannem fratrem ejus, in navi cum Zebedæo patre eorum, reficientes retia sua : et vocavit eos.</div>
<div n="22" type="v">Illi autem statim relictis retibus et patre, secuti sunt eum.</div>
<div n="23" type="v">Et circuibat Jesus totam Galilæam, docens in synagogis eorum, et prædicans Evangelium regni : et sanans omnem languorem, et omnem infirmitatem in populo.</div>
<div n="24" type="v">Et abiit opinio ejus in totam Syriam, et obtulerunt ei omnes male habentes, variis languoribus, et tormentis comprehensos, et qui dæmonia habebant, et lunaticos, et paralyticos, et curavit eos :</div>
<div n="25" type="v">et secutæ sunt eum turbæ multæ de Galilæa, et Decapoli, et de Jerosolymis, et de Judæa, et de trans Jordanem.</div>
</div>
<div n="5" type="ch">
<div n="1" type="v">Videns autem Jesus turbas, ascendit in montem, et cum sedisset, accesserunt ad eum discipuli ejus,</div>
<div n="2" type="v">et aperiens os suum docebat eos dicens :</div>
<div n="3" type="v">Beati pauperes spiritu : quoniam ipsorum est regnum cælorum.</div>
<div n="4" type="v">Beati mites : quoniam ipsi possidebunt terram.</div>
<div n="5" type="v">Beati qui lugent : quoniam ipsi consolabuntur.</div>
<div n="6" type="v">Beati qui esuriunt et sitiunt justitiam : quoniam ipsi saturabuntur.</div>
<div n="7" type="v">Beati misericordes : quoniam ipsi misericordiam consequentur.</div>
<div n="8" type="v">Beati mundo corde : quoniam ipsi Deum videbunt.</div>
<div n="9" type="v">Beati pacifici : quoniam filii Dei vocabuntur.</div>
<div n="10" type="v">Beati qui persecutionem patiuntur propter justitiam : quoniam ipsorum est regnum cælorum.</div>
<div n="11" type="v">Beati estis cum maledixerint vobis, et persecuti vos fuerint, et dixerint omne malum adversum vos mentientes, propter me :</div>
<div n="12" type="v">gaudete, et exsultate, quoniam merces vestra copiosa est in cælis. Sic enim persecuti sunt prophetas, qui fuerunt ante vos.</div>
<div n="13" type="v">Vos estis sal terræ. Quod si sal evanuerit, in quo salietur ? ad nihilum valet ultra, nisi ut mittatur foras, et conculcetur ab hominibus.</div>
<div n="14" type="v">Vos estis lux mundi. Non potest civitas abscondi supra montem posita,</div>
<div n="15" type="v">neque accedunt lucernam, et ponunt eam sub modio, sed super candelabrum, ut luceat omnibus qui in domo sunt.</div>
<div n="16" type="v">Sic luceat lux vestra coram hominibus : ut videant opera vestra bona, et glorificent Patrem vestrum, qui in cælis est.</div>
<div n="17" type="v">Nolite putare quoniam veni solvere legem, aut prophetas : non veni solvere, sed adimplere.</div>
<div n="18" type="v">Amen quippe dico vobis, donec transeat cælum et terra, jota unum aut unus apex non præteribit a lege, donec omnia fiant.</div>
<div n="19" type="v">Qui ergo solverit unum de mandatis istis minimis, et docuerit sic homines, minimus vocabitur in regno cælorum : qui autem fecerit et docuerit, hic magnus vocabitur in regno cælorum.</div>
<div n="20" type="v">Dico enim vobis, quia nisi abundaverit justitia vestra plus quam scribarum, et pharisæorum, non intrabitis in regnum cælorum.</div>
<div n="21" type="v">Audistis quia dictum est antiquis : Non occides : qui autem occiderit, reus erit judicio.</div>
<div n="22" type="v">Ego autem dico vobis : quia omnis qui irascitur fratri suo, reus erit judicio. Qui autem dixerit fratri suo, raca : reus erit concilio. Qui autem dixerit, fatue : reus erit gehennæ ignis.</div>
<div n="23" type="v">Si ergo offers munus tuum ad altare, et ibi recordatus fueris quia frater tuus habet aliquid adversum te :</div>
<div n="24" type="v">relinque ibi munus tuum ante altare, et vade prius reconciliari fratri tuo : et tunc veniens offeres munus tuum.</div>
<div n="25" type="v">Esto consentiens adversario tuo cito dum es in via cum eo : ne forte tradat te adversarius judici, et judex tradat te ministro : et in carcerem mittaris.</div>
<div n="26" type="v">Amen dico tibi, non exies inde, donec reddas novissimum quadrantem.</div>
<div n="27" type="v">Audistis quia dictum est antiquis : Non mœchaberis.</div>
<div n="28" type="v">Ego autem dico vobis : quia omnis qui viderit mulierem ad concupiscendum eam, jam mœchatus est eam in corde suo.</div>
<div n="29" type="v">Quod si oculus tuus dexter scandalizat te, erue eum, et projice abs te : expedit enim tibi ut pereat unum membrorum tuorum, quam totus corpus tuum mittatur in gehennam.</div>
<div n="30" type="v">Et si dextra manus tua scandalizat te, abscide eam, et projice abs te : expedit enim tibi ut pereat unum membrorum tuorum, quam totum corpus tuum eat in gehennam.</div>
<div n="31" type="v">Dictum est autem : Quicumque dimiserit uxorem suam, det ei libellum repudii.</div>
<div n="32" type="v">Ego autem dico vobis : quia omnis qui dimiserit uxorem suam, excepta fornicationis causa, facit eam mœchari : et qui dimissam duxerit, adulterat.</div>
<div n="33" type="v">Iterum audistis quia dictum est antiquis : Non perjurabis : reddes autem Domino juramenta tua.</div>
<div n="34" type="v">Ego autem dico vobis, non jurare omnino, neque per cælum, quia thronus Dei est :</div>
<div n="35" type="v">neque per terram, quia scabellum est pedum ejus : neque per Jerosolymam, quia civitas est magni regis :</div>
<div n="36" type="v">neque per caput tuum juraveris, quia non potes unum capillum album facere, aut nigrum.</div>
<div n="37" type="v">Sit autem sermo vester, est, est : non, non : quod autem his abundantius est, a malo est.</div>
<div n="38" type="v">Audistis quia dictum est : Oculum pro oculo, et dentem pro dente.</div>
<div n="39" type="v">Ego autem dico vobis, non resistere malo : sed si quis te percusserit in dexteram maxillam tuam, præbe illi et alteram :</div>
<div n="40" type="v">et ei, qui vult tecum judicio contendere, et tunicam tuam tollere, dimitte ei et pallium :</div>
<div n="41" type="v">et quicumque te angariaverit mille passus, vade cum illo et alia duo.</div>
<div n="42" type="v">Qui petit a te, da ei : et volenti mutuari a te, ne avertaris.</div>
<div n="43" type="v">Audistis quia dictum est : Diliges proximum tuum, et odio habebis inimicum tuum.</div>
<div n="44" type="v">Ego autem dico vobis : Diligite inimicos vestros, benefacite his qui oderunt vos, et orate pro persequentibus et calumniantibus vos :</div>
<div n="45" type="v">ut sitis filii Patris vestri, qui in cælis est : qui solem suum oriri facit super bonos et malos : et pluit super justos et injustos.</div>
<div n="46" type="v">Si enim diligitis eos qui vos diligunt, quam mercedem habebitis ? nonne et publicani hoc faciunt ?</div>
<div n="47" type="v">Et si salutaveritis fratres vestros tantum, quid amplius facitis ? nonne et ethnici hoc faciunt ?</div>
<div n="48" type="v">Estote ergo vos perfecti, sicut et Pater vester cælestis perfectus est.</div>
</div>
<div n="6" type="ch">
<div n="1" type="v">Attendite ne justitiam vestram faciatis coram hominibus, ut videamini ab eis : alioquin mercedem non habebitis apud Patrem vestrum qui in cælis est.</div>
<div n="2" type="v">Cum ergo facis eleemosynam, noli tuba canere ante te, sicut hypocritæ faciunt in synagogis, et in vicis, ut honorificentur ab hominibus. Amen dico vobis, receperunt mercedem suam.</div>
<div n="3" type="v">Te autem faciente eleemosynam, nesciat sinistra tua quid faciat dextera tua :</div>
<div n="4" type="v">ut sit eleemosyna tua in abscondito, et Pater tuus, qui videt in abscondito, reddet tibi.</div>
<div n="5" type="v">Et cum oratis, non eritis sicut hypocritæ qui amant in synagogis et in angulis platearum stantes orare, ut videantur ab hominibus : amen dico vobis, receperunt mercedem suam.</div>
<div n="6" type="v">Tu autem cum oraveris, intra in cubiculum tuum, et clauso ostio, ora Patrem tuum in abscondito : et Pater tuus, qui videt in abscondito, reddet tibi.</div>
<div n="7" type="v">Orantes autem, nolite multum loqui, sicut ethnici, putant enim quod in multiloquio suo exaudiantur.</div>
<div n="8" type="v">Nolite ergo assimilari eis : scit enim Pater vester, quid opus sit vobis, antequam petatis eum.</div>
<div n="9" type="v">Sic ergo vos orabitis : Pater noster, qui es in cælis, sanctificetur nomen tuum.</div>
<div n="10" type="v">Adveniat regnum tuum ; fiat voluntas tua, sicut in cælo et in terra.</div>
<div n="11" type="v">Panem nostrum supersubstantialem da nobis hodie,</div>
<div n="12" type="v">et dimitte nobis debita nostra, sicut et nos dimittimus debitoribus nostris.</div>
<div n="13" type="v">Et ne nos inducas in tentationem, sed libera nos a malo. Amen.</div>
<div n="14" type="v">Si enim dimiseritis hominibus peccata eorum : dimittet et vobis Pater vester cælestis delicta vestra.</div>
<div n="15" type="v">Si autem non dimiseritis hominibus : nec Pater vester dimittet vobis peccata vestra.</div>
<div n="16" type="v">Cum autem jejunatis, nolite fieri sicut hypocritæ, tristes. Exterminant enim facies suas, ut appareant hominibus jejunantes. Amen dico vobis, quia receperunt mercedem suam.</div>
<div n="17" type="v">Tu autem, cum jejunas, unge caput tuum, et faciem tuam lava,</div>
<div n="18" type="v">ne videaris hominibus jejunans, sed Patri tuo, qui est in abscondito : et Pater tuus, qui videt in abscondito, reddet tibi.</div>
<div n="19" type="v">Nolite thesaurizare vobis thesauros in terra : ubi ærugo, et tinea demolitur : et ubi fures effodiunt, et furantur.</div>
<div n="20" type="v">Thesaurizate autem vobis thesauros in cælo, ubi neque ærugo, neque tinea demolitur, et ubi fures non effodiunt, nec furantur.</div>
<div n="21" type="v">Ubi enim est thesaurus tuus, ibi est et cor tuum.</div>
<div n="22" type="v">Lucerna corporis tui est oculus tuus. Si oculus tuus fuerit simplex, totum corpus tuum lucidum erit.</div>
<div n="23" type="v">Si autem oculus tuus fuerit nequam, totum corpus tuum tenebrosum erit. Si ergo lumen, quod in te est, tenebræ sunt : ipsæ tenebræ quantæ erunt ?</div>
<div n="24" type="v">Nemo potest duobus dominis servire : aut enim unum odio habebit, et alterum diliget : aut unum sustinebit, et alterum contemnet. Non potestis Deo servire et mammonæ.</div>
<div n="25" type="v">Ideo dico vobis, ne solliciti sitis animæ vestræ quid manducetis, neque corpori vestro quid induamini. Nonne anima plus est quam esca, et corpus plus quam vestimentum ?</div>
<div n="26" type="v">Respicite volatilia cæli, quoniam non serunt, neque metunt, neque congregant in horrea : et Pater vester cælestis pascit illa. Nonne vos magis pluris estis illis ?</div>
<div n="27" type="v">Quis autem vestrum cogitans potest adjicere ad staturam suam cubitum unum ?</div>
<div n="28" type="v">Et de vestimento quid solliciti estis ? Considerate lilia agri quomodo crescunt : non laborant, neque nent.</div>
<div n="29" type="v">Dico autem vobis, quoniam nec Salomon in omni gloria sua coopertus est sicut unum ex istis.</div>
<div n="30" type="v">Si autem fœnum agri, quod hodie est, et cras in clibanum mittitur, Deus sic vestit, quanto magis vos modicæ fidei ?</div>
<div n="31" type="v">Nolite ergo solliciti esse, dicentes : Quid manducabimus, aut quid bibemus, aut quo operiemur ?</div>
<div n="32" type="v">hæc enim omnia gentes inquirunt. Scit enim Pater vester, quia his omnibus indigetis.</div>
<div n="33" type="v">Quærite ergo primum regnum Dei, et justitiam ejus : et hæc omnia adjicientur vobis.</div>
<div n="34" type="v">Nolite ergo solliciti esse in crastinum. Crastinus enim dies sollicitus erit sibi ipsi : sufficit diei malitia sua.</div>
</div>
<div n="7" type="ch">
<div n="1" type="v">Nolite judicare, ut non judicemini.</div>
<div n="2" type="v">In quo enim judicio judicaveritis, judicabimini : et in qua mensura mensi fueritis, remetietur vobis.</div>
<div n="3" type="v">Quid autem vides festucam in oculo fratris tui, et trabem in oculo tuo non vides ?</div>
<div n="4" type="v">aut quomodo dicis fratris tuo : Sine ejiciam festucam de oculo tuo, et ecce trabs est in oculo tuo ?</div>
<div n="5" type="v">Hypocrita, ejice primum trabem de oculo tuo, et tunc videbis ejicere festucam de oculo fratris tui.</div>
<div n="6" type="v">Nolite dare sanctum canibus : neque mittatis margaritas vestras ante porcos, ne forte conculcent eas pedibus suis, et conversi dirumpant vos.</div>
<div n="7" type="v">Petite, et dabitur vobis : quærite, et invenietis : pulsate, et aperietur vobis.</div>
<div n="8" type="v">Omnis enim qui petit, accipit : et qui quærit, invenit : et pulsanti aperietur.</div>
<div n="9" type="v">Aut quis est ex vobis homo, quem si petierit filius suus panem, numquid lapidem porriget ei ?</div>
<div n="10" type="v">aut si piscem petierit, numquid serpentem porriget ei ?</div>
<div n="11" type="v">Si ergo vos, cum sitis mali, nostis bona data dare filiis vestris : quanto magis Pater vester, qui in cælis est, dabit bona petentibus se ?</div>
<div n="12" type="v">Omnia ergo quæcumque vultis ut faciant vobis homines, et vos facite illis. Hæc est enim lex, et prophetæ.</div>
<div n="13" type="v">Intrate per angustam portam : quia lata porta, et spatiosa via est, quæ ducit ad perditionem, et multi sunt qui intrant per eam.</div>
<div n="14" type="v">Quam angusta porta, et arcta via est, quæ ducit ad vitam : et pauci sunt qui inveniunt eam !</div>
<div n="15" type="v">Attendite a falsis prophetis, qui veniunt ad vos in vestimentis ovium, intrinsecus autem sunt lupi rapaces :</div>
<div n="16" type="v">a fructibus eorum cognoscetis eos. Numquid colligunt de spinas uvas, aut de tribulis ficus ?</div>
<div n="17" type="v">Sic omnis arbor bona fructus bonos facit : mala autem arbor malos fructus facit.</div>
<div n="18" type="v">Non potest arbor bona malos fructus facere : neque arbor mala bonos fructus facere.</div>
<div n="19" type="v">Omnis arbor, quæ non facit fructum bonum, excidetur, et in ignem mittetur.</div>
<div n="20" type="v">Igitur ex fructibus eorum cognoscetis eos.</div>
<div n="21" type="v">Non omnis qui dicit mihi, Domine, Domine, intrabit in regnum cælorum : sed qui facit voluntatem Patris mei, qui in cælis est, ipse intrabit in regnum cælorum.</div>
<div n="22" type="v">Multi dicent mihi in illa die : Domine, Domine, nonne in nomine tuo prophetavimus, et in nomine tuo dæmonia ejecimus, et in nomine tuo virtutes multas fecimus ?</div>
<div n="23" type="v">Et tunc confitebor illis : Quia numquam novi vos : discedite a me, qui operamini iniquitatem.</div>
<div n="24" type="v">Omnis ergo qui audit verba mea hæc, et facit ea, assimilabitur viro sapienti, qui ædificavit domum suam supra petram,</div>
<div n="25" type="v">et descendit pluvia, et venerunt flumina, et flaverunt venti, et irruerunt in domum illam, et non cecidit : fundata enim erat super petram.</div>
<div n="26" type="v">Et omnis qui audit verba mea hæc, et non facit ea, similis erit viro stulto, qui ædificavit domum suam super arenam :</div>
<div n="27" type="v">et descendit pluvia, et venerunt flumina, et flaverunt venti, et irruerunt in domum illam, et cecidit, et fuit ruina illius magna.</div>
<div n="28" type="v">Et factum est : cum consummasset Jesus verba hæc, admirabantur turbæ super doctrina ejus.</div>
<div n="29" type="v">Erat enim docens eos sicut potestatem habens, et non sicut scribæ eorum, et pharisæi.</div>
</div>
<div n="8" type="ch">
<div n="1" type="v">Cum autem descendisset de monte, secutæ sunt eum turbæ multæ :</div>
<div n="2" type="v">et ecce leprosus veniens, adorabat eum, dicens : Domine, si vis, potes me mundare.</div>
<div n="3" type="v">Et extendens Jesus manum, tetigit eum, dicens : Volo. Mundare. Et confestim mundata est lepra ejus.</div>
<div n="4" type="v">Et ait illi Jesus : Vide, nemini dixeris : sed vade, ostende te sacerdoti, et offer munus, quod præcepit Moyses, in testimonium illis.</div>
<div n="5" type="v">Cum autem introisset Capharnaum, accessit ad eum centurio, rogans eum,</div>
<div n="6" type="v">et dicens : Domine, puer meus jacet in domo paralyticus, et male torquetur.</div>
<div n="7" type="v">Et ait illi Jesus : Ego veniam, et curabo eum.</div>
<div n="8" type="v">Et respondens centurio, ait : Domine, non sum dignus ut intres sub tectum meum : sed tantum dic verbo, et sanabitur puer meus.</div>
<div n="9" type="v">Nam et ego homo sum sub potestate constitutus, habens sub me milites, et dico huic : Vade, et vadit : et alii : Veni, et venit : et servo meo : Fac hoc, et facit.</div>
<div n="10" type="v">Audiens autem Jesus miratus est, et sequentibus se dixit : Amen dico vobis, non inveni tantam fidem in Israël.</div>
<div n="11" type="v">Dico autem vobis, quod multi ab oriente et occidente venient, et recumbent cum Abraham, et Isaac, et Jacob in regno cælorum :</div>
<div n="12" type="v">filii autem regni ejicientur in tenebras exteriores : ibi erit fletus et stridor dentium.</div>
<div n="13" type="v">Et dixit Jesus centurioni : Vade, et sicut credidisti, fiat tibi. Et sanatus est puer in illa hora.</div>
<div n="14" type="v">Et cum venisset Jesus in domum Petri, vidit socrum ejus jacentem, et febricitantem :</div>
<div n="15" type="v">et tetigit manum ejus, et dimisit eam febris, et surrexit, et ministrabat eis.</div>
<div n="16" type="v">Vespere autem facto, obtulerunt ei multos dæmonia habentes : et ejiciebat spiritus verbo, et omnes male habentes curavit :</div>
<div n="17" type="v">ut adimpleretur quod dictum est per Isaiam prophetam, dicentem : Ipse infirmitates nostras accepit : et ægrotationes nostras portavit.</div>
<div n="18" type="v">Videns autem Jesus turbas multas circum se, jussit ire trans fretum.</div>
<div n="19" type="v">Et accedens unus scriba, ait illi : Magister, sequar te, quocumque ieris.</div>
<div n="20" type="v">Et dicit ei Jesus : Vulpes foveas habent, et volucres cæli nidos ; Filius autem hominis non habet ubi caput reclinet.</div>
<div n="21" type="v">Alius autem de discipulis ejus ait illi : Domine, permitte me primum ire, et sepelire patream meum.</div>
<div n="22" type="v">Jesus autem ait illi : Sequere me, et dimitte mortuos sepelire mortuos suos.</div>
<div n="23" type="v">Et ascendente eo in naviculam, secuti sunt eum discipuli ejus :</div>
<div n="24" type="v">et ecce motus magnus factus est in mari, ita ut navicula operiretur fluctibus, ipse vero dormiebat.</div>
<div n="25" type="v">Et accesserunt ad eum discipuli ejus, et suscitaverunt eum, dicentes : Domine, salva nos, perimus.</div>
<div n="26" type="v">Et dicit eis Jesus : Quid timidi estis, modicæ fidei ? Tunc surgens imperavit ventis, et mari, et facta est tranquillitas magna.</div>
<div n="27" type="v">Porro homines mirati sunt, dicentes : Qualis est hic, quia venti et mare obediunt ei ?</div>
<div n="28" type="v">Et cum venisset trans fretum in regionem Gerasenorum, occurrerunt ei duo habentes dæmonia, de monumentis exeuntes, sævi nimis, ita ut nemo posset transire per viam illam.</div>
<div n="29" type="v">Et ecce clamaverunt, dicentes : Quid nobis et tibi, Jesu fili Dei ? Venisti huc ante tempus torquere nos ?</div>
<div n="30" type="v">Erat autem non longe ab illis grex multorum porcorum pascens.</div>
<div n="31" type="v">Dæmones autem rogabant eum, dicentes : Si ejicis nos hinc, mitte nos in gregem porcorum.</div>
<div n="32" type="v">Et ait illis : Ite. At illi exeuntes abierunt in porcos, et ecce impetu abiit totus grex per præceps in mare : et mortui sunt in aquis.</div>
<div n="33" type="v">Pastores autem fugerunt : et venientes in civitatem, nuntiaverunt omnia, et de eis qui dæmonia habuerant.</div>
<div n="34" type="v">Et ecce tota civitas exiit obviam Jesu : et viso eo, rogabant ut transiret a finibus eorum.</div>
</div>
<div n="9" type="ch">
<div n="1" type="v">Et ascendens in naviculam, transfretavit, et venit in civitatem suam.</div>
<div n="2" type="v">Et ecce offerebant ei paralyticum jacentem in lecto. Et videns Jesus fidem illorum, dixit paralytico : Confide fili, remittuntur tibi peccata tua.</div>
<div n="3" type="v">Et ecce quidam de scribis dixerunt intra se : Hic blasphemat.</div>
<div n="4" type="v">Et cum vidisset Jesus cogitationes eorum, dixit : Ut quid cogitatis mala in cordibus vestris ?</div>
<div n="5" type="v">Quid est facilius dicere : Dimittuntur tibi peccata tua : an dicere : Surge, et ambula ?</div>
<div n="6" type="v">Ut autem sciatis, quia Filius hominis habet potestatem in terra dimittendi peccata, tunc ait paralytico : Surge, tolle lectum tuum, et vade in domum tuam.</div>
<div n="7" type="v">Et surrexit, et abiit in domum suam.</div>
<div n="8" type="v">Videntes autem turbæ timuerunt, et glorificaverunt Deum, qui dedit potestatem talem hominibus.</div>
<div n="9" type="v">Et, cum transiret inde Jesus, vidit hominem sedentem in telonio, Matthæum nomine. Et ait illi : Sequere me. Et surgens, secutus est eum.</div>
<div n="10" type="v">Et factum est, discumbente eo in domo, ecce multi publicani et peccatores venientes, discumbebant cum Jesu, et discipulis ejus.</div>
<div n="11" type="v">Et videntes pharisæi, dicebant discipulis ejus : Quare cum publicanis et peccatoribus manducat magister vester ?</div>
<div n="12" type="v">At Jesus audiens, ait : Non est opus valentibus medicus, sed male habentibus.</div>
<div n="13" type="v">Euntes autem discite quid est : Misericordiam volo, et non sacrificium. Non enim veni vocare justos, sed peccatores.</div>
<div n="14" type="v">Tunc accesserunt ad eum discipuli Joannis, dicentes : Quare nos, et pharisæi, jejunamus frequenter : discipuli autem tui non jejunant ?</div>
<div n="15" type="v">Et ait illis Jesus : Numquid possunt filii sponsi lugere, quamdiu cum illis est sponsus ? Venient autem dies cum auferetur ab eis sponsus : et tunc jejunabunt.</div>
<div n="16" type="v">Nemo autem immittit commissuram panni rudis in vestimentum vetus : tollit enim plenitudinem ejus a vestimento, et pejor scissura fit.</div>
<div n="17" type="v">Neque mittunt vinum novum in utres veteres : alioquin rumpuntur utres, et vinum effunditur, et utres pereunt. Sed vinum novum in utres novos mittunt : et ambo conservantur.</div>
<div n="18" type="v">Hæc illo loquente ad eos, ecce princeps unus accessit, et adorabat eum, dicens : Domine, filia mea modo defuncta est : sed veni, impone manum tuam super eam, et vivet.</div>
<div n="19" type="v">Et surgens Jesus, sequebatur eum, et discipuli ejus.</div>
<div n="20" type="v">Et ecce mulier, quæ sanguinis fluxum patiebatur duodecim annis, accessit retro, et tetigit fimbriam vestimenti ejus.</div>
<div n="21" type="v">Dicebat enim intra se : Si tetigero tantum vestimentum ejus, salva ero.</div>
<div n="22" type="v">At Jesus conversus, et videns eam, dixit : Confide, filia, fides tua te salvam fecit. Et salva facta est mulier ex illa hora.</div>
<div n="23" type="v">Et cum venisset Jesus in domum principis, et vidisset tibicines et turbam tumultuantem, dicebat :</div>
<div n="24" type="v">Recedite : non est enim mortua puella, sed dormit. Et deridebant eum.</div>
<div n="25" type="v">Et cum ejecta esset turba, intravit : et tenuit manum ejus, et surrexit puella.</div>
<div n="26" type="v">Et exiit fama hæc in universam terram illam.</div>
<div n="27" type="v">Et transeunte inde Jesu, secuti sunt eum duo cæci, clamantes, et dicentes : Miserere nostri, fili David.</div>
<div n="28" type="v">Cum autem venisset domum, accesserunt ad eum cæci. Et dicit eis Jesus : Creditis quia hoc possum facere vobis ? Dicunt ei : Utique, Domine.</div>
<div n="29" type="v">Tunc tetigit oculos eorum, dicens : Secundum fidem vestram, fiat vobis.</div>
<div n="30" type="v">Et aperti sunt oculi eorum : et comminatus est illis Jesus, dicens : Videte ne quis sciat.</div>
<div n="31" type="v">Illi autem exeuntes, diffamaverunt eum in tota terra illa.</div>
<div n="32" type="v">Egressis autem illis, ecce obtulerunt ei hominem mutum, dæmonium habentem.</div>
<div n="33" type="v">Et ejecto dæmonio, locutus est mutus, et miratæ sunt turbæ, dicentes : Numquam apparuit sic in Israël.</div>
<div n="34" type="v">Pharisæi autem dicebant : In principe dæmoniorum ejicit dæmones.</div>
<div n="35" type="v">Et circuibat Jesus omnes civitates, et castella, docens in synagogis eorum, et prædicans Evangelium regni, et curans omnem languorem, et omnem infirmitatem.</div>
<div n="36" type="v">Videns autem turbas, misertus est eis : quia erant vexati, et jacentes sicut oves non habentes pastorem.</div>
<div n="37" type="v">Tunc dicit discipulis suis : Messis quidem multa, operarii autem pauci.</div>
<div n="38" type="v">Rogate ergo Dominum messis, ut mittat operarios in messem suam.</div>
</div>
<div n="10" type="ch">
<div n="1" type="v">Et convocatis duodecim discipulis suis, dedit illis potestatem spirituum immundorum, ut ejicerent eos, et curarent omnem languorem, et omnem infirmitatem.</div>
<div n="2" type="v">Duodecim autem Apostolorum nomina sunt hæc. Primus, Simon, qui dicitur Petrus : et Andreas frater ejus,</div>
<div n="3" type="v">Jacobus Zebedæi, et Joannes frater ejus, Philippus, et Bartholomæus, Thomas, et Matthæus publicanus, Jacobus Alphæi, et Thaddæus,</div>
<div n="4" type="v">Simon Chananæus, et Judas Iscariotes, qui et tradidit eum.</div>
<div n="5" type="v">Hos duodecim misit Jesus, præcipiens eis, dicens : In viam gentium ne abieritis, et in civitates Samaritanorum ne intraveritis :</div>
<div n="6" type="v">sed potius ite ad oves quæ perierunt domus Israël.</div>
<div n="7" type="v">Euntes autem prædicate, dicentes : Quia appropinquavit regnum cælorum.</div>
<div n="8" type="v">Infirmos curate, mortuos suscitate, leprosos mundate, dæmones ejicite : gratis accepistis, gratis date.</div>
<div n="9" type="v">Nolite possidere aurum, neque argentum, neque pecuniam in zonis vestris :</div>
<div n="10" type="v">non peram in via, neque duas tunicas, neque calceamenta, neque virgam : dignus enim est operarius cibo suo.</div>
<div n="11" type="v">In quamcumque autem civitatem aut castellum intraveritis, interrogate, quis in ea dignus sit : et ibi manete donec exeatis.</div>
<div n="12" type="v">Intrantes autem in domum, salutate eam, dicentes : Pax huic domui.</div>
<div n="13" type="v">Et siquidem fuerit domus illa digna, veniet pax vestra super eam : si autem non fuerit digna, pax vestra revertetur ad vos.</div>
<div n="14" type="v">Et quicumque non receperit vos, neque audierit sermones vestros : exeunte foras de domo, vel civitate, excutite pulverem de pedibus vestris.</div>
<div n="15" type="v">Amen dico vobis : Tolerabilius erit terræ Sodomorum et Gomorrhæorum in die judicii, quam illi civitati.</div>
<div n="16" type="v">Ecce ego mitto vos sicut oves in medio luporum. Estote ergo prudentes sicut serpentes, et simplices sicut columbæ.</div>
<div n="17" type="v">Cavete autem ab hominibus. Tradent enim vos in conciliis, et in synagogis suis flagellabunt vos :</div>
<div n="18" type="v">et ad præsides, et ad reges ducemini propter me in testimonium illis, et gentibus.</div>
<div n="19" type="v">Cum autem tradent vos, nolite cogitare quomodo, aut quid loquamini : dabitur enim vobis in illa hora, quid loquamini :</div>
<div n="20" type="v">non enim vos estis qui loquimini, sed Spiritus Patris vestri, qui loquitur in vobis.</div>
<div n="21" type="v">Tradet autem frater fratrem in mortem, et pater filium : et insurgent filii in parentes, et morte eos afficient :</div>
<div n="22" type="v">et eritis odio omnibus propter nomen meum : qui autem perseveraverit usque in finem, hic salvus erit.</div>
<div n="23" type="v">Cum autem persequentur vos in civitate ista, fugite in aliam. Amen dico vobis, non consummabitis civitates Israël, donec veniat Filius hominis.</div>
<div n="24" type="v">Non est discipulus super magistrum, nec servus super dominum suum :</div>
<div n="25" type="v">sufficit discipulo ut sit sicut magister ejus, et servo, sicut dominus ejus. Si patremfamilias Beelzebub vocaverunt, quanto magis domesticos ejus ?</div>
<div n="26" type="v">Ne ergo timueritis eos. Nihil enim est opertum, quod non revelabitur : et occultum, quod non scietur.</div>
<div n="27" type="v">Quod dico vobis in tenebris, dicite in lumine : et quod in aure auditis, prædicate super tecta.</div>
<div n="28" type="v">Et nolite timere eos qui occidunt corpus, animam autem non possunt occidere : sed potius timete eum, qui potest et animam et corpus perdere in gehennam.</div>
<div n="29" type="v">Nonne duo passeres asse veneunt ? et unus ex illis non cadet super terram sine Patre vestro.</div>
<div n="30" type="v">Vestri autem capilli capitis omnes numerati sunt.</div>
<div n="31" type="v">Nolite ergo timere : multis passeribus meliores estis vos.</div>
<div n="32" type="v">Omnis ergo qui confitebitur me coram hominibus, confitebor et ego eum coram Patre meo, qui in cælis est.</div>
<div n="33" type="v">Qui autem negaverit me coram hominibus, negabo et ego eum coram Patre meo, qui in cælis est.</div>
<div n="34" type="v">Nolite arbitrari quia pacem venerim mittere in terram : non veni pacem mittere, sed gladium :</div>
<div n="35" type="v">veni enim separare hominem adversus patrem suum, et filiam adversus matrem suam, et nurum adversus socrum suam :</div>
<div n="36" type="v">et inimici hominis, domestici ejus.</div>
<div n="37" type="v">Qui amat patrem aut matrem plus quam me, non est me dignus : et qui amat filium aut filiam super me, non est me dignus.</div>
<div n="38" type="v">Et qui non accipit crucem suam, et sequitur me, non est me dignus.</div>
<div n="39" type="v">Qui invenit animam suam, perdet illam : et qui perdiderit animan suam propter me, inveniet eam.</div>
<div n="40" type="v">Qui recipit vos, me recipit : et qui me recipit, recipit eum qui me misit.</div>
<div n="41" type="v">Qui recipit prophetam in nomine prophetæ, mercedem prophetæ accipiet : et qui recipit justum in nomine justi, mercedem justi accipiet.</div>
<div n="42" type="v">Et quicumque potum dederit uni ex minimis istis calicem aquæ frigidæ tantum in nomine discipuli : amen dico vobis, non perdet mercedem suam.</div>
</div>
<div n="11" type="ch">
<div n="1" type="v">Et factum est, cum consummasset Jesus, præcipiens duodecim discipulis suis, transiit inde ut doceret, et prædicaret in civitatibus eorum.</div>
<div n="2" type="v">Joannes autem cum audisset in vinculis opera Christi, mittens duos de discipulis suis,</div>
<div n="3" type="v">ait illi : Tu es, qui venturus es, an alium exspectamus ?</div>
<div n="4" type="v">Et respondens Jesus ait illis : Euntes renuntiate Joanni quæ audistis, et vidistis.</div>
<div n="5" type="v">Cæci vident, claudi ambulant, leprosi mundantur, surdi audiunt, mortui resurgunt, pauperes evangelizantur :</div>
<div n="6" type="v">et beatus est, qui non fuerit scandalizatus in me.</div>
<div n="7" type="v">Illis autem abeuntibus, cœpit Jesus dicere ad turbas de Joanne : Quid existis in desertum videre ? arundinem vento agitatem ?</div>
<div n="8" type="v">Sed quid existis videre ? hominem mollibus vestitum ? Ecce qui mollibus vestiuntur, in domibus regum sunt.</div>
<div n="9" type="v">Sed quid existis videre ? prophetam ? Etiam dico vobis, et plus quam prophetam.</div>
<div n="10" type="v">Hic est enim de quo scriptum est : Ecce ego mitto angelum meum ante faciem tuam, qui præparabit viam tuam ante te.</div>
<div n="11" type="v">Amen dico vobis, non surrexit inter natos mulierum major Joanne Baptista : qui autem minor est in regno cælorum, major est illo.</div>
<div n="12" type="v">A diebus autem Joannis Baptistæ usque nunc, regnum cælorum vim patitur, et violenti rapiunt illud.</div>
<div n="13" type="v">Omnes enim prophetæ et lex usque ad Joannem prophetaverunt :</div>
<div n="14" type="v">et si vultis recipere, ipse est Elias, qui venturus est.</div>
<div n="15" type="v">Qui habet aures audiendi, audiat.</div>
<div n="16" type="v">Cui autem similem æstimabo generationem istam ? Similis est pueris sedentibus in foro : qui clamantes coæqualibus</div>
<div n="17" type="v">dicunt : Cecinimus vobis, et non saltastis : lamentavimus, et non planxistis.</div>
<div n="18" type="v">Venit enim Joannes neque manducans, neque bibens, et dicunt : Dæmonium habet.</div>
<div n="19" type="v">Venit Filius hominis manducans, et bibens, et dicunt : Ecce homo vorax, et potator vini, publicanorum et peccatorum amicus. Et justificata est sapientia a filiis suis.</div>
<div n="20" type="v">Tunc cœpit exprobrare civitatibus, in quibus factæ sunt plurimæ virtutes ejus, quia non egissent pœnitentiam :</div>
<div n="21" type="v">Væ tibi Corozain, væ tibi Bethsaida : quia, si in Tyro et Sidone factæ essent virtutes quæ factæ sunt in vobis, olim in cilicio et cinere pœnitentiam egissent.</div>
<div n="22" type="v">Verumtamen dico vobis : Tyro et Sidoni remissius erit in die judicii, quam vobis.</div>
<div n="23" type="v">Et tu Capharnaum, numquid usque in cælum exaltaberis ? usque in infernum descendes, quia si in Sodomis factæ fuissent virtutes quæ factæ sunt in te, forte mansissent usque in hanc diem.</div>
<div n="24" type="v">Verumtamen dico vobis, quia terræ Sodomorum remissius erit in die judicii, quam tibi.</div>
<div n="25" type="v">In illo tempore respondens Jesus dixit : Confiteor tibi, Pater, Domine cæli et terræ, quia abscondisti hæc a sapientibus, et prudentibus, et revelasti ea parvulis.</div>
<div n="26" type="v">Ita Pater : quoniam sic fuit placitum ante te.</div>
<div n="27" type="v">Omnia mihi tradita sunt a Patre meo. Et nemo novit Filium, nisi Pater : neque Patrem quis novit, nisi Filius, et cui voluerit Filius revelare.</div>
<div n="28" type="v">Venite ad me omnes qui laboratis, et onerati estis, et ego reficiam vos.</div>
<div n="29" type="v">Tollite jugum meum super vos, et discite a me, quia mitis sum, et humilis corde : et invenietis requiem animabus vestris.</div>
<div n="30" type="v">Jugum enim meum suave est, et onus meum leve.</div>
</div>
<div n="12" type="ch">
<div n="1" type="v">In illo tempore abiit Jesus per sata sabbato : discipuli autem ejus esurientes cœperunt vellere spicas, et manducare.</div>
<div n="2" type="v">Pharisæi autem videntes, dixerunt ei : Ecce discipuli tui faciunt quod non licet facere sabbatis.</div>
<div n="3" type="v">At ille dixit eis : Non legistis quid fecerit David, quando esuriit, et qui cum eo erant :</div>
<div n="4" type="v">quomodo intravit in domum Dei, et panes propositionis comedit, quos non licebat ei edere, neque his qui cum eo erant, nisi solis sacerdotibus ?</div>
<div n="5" type="v">aut non legistis in lege quia sabbatis sacerdotes in templo sabbatum violant, et sine crimine sunt ?</div>
<div n="6" type="v">Dico autem vobis, quia templo major est hic.</div>
<div n="7" type="v">Si autem sciretis, quid est : Misericordiam volo, et non sacrificium : numquam condemnassetis innocentes :</div>
<div n="8" type="v">dominus enim est Filius hominis etiam sabbati.</div>
<div n="9" type="v">Et cum inde transisset, venit in synagogam eorum.</div>
<div n="10" type="v">Et ecce homo manum habens aridam, et interrogabant eum, dicentes : Si licet sabbatis curare ? ut accusarent eum.</div>
<div n="11" type="v">Ipse autem dixit illis : Quis erit ex vobis homo, qui habeat ovem unam, et si ceciderit hæc sabbatis in foveam, nonne tenebit et levabit eam ?</div>
<div n="12" type="v">Quanto magis melior est homo ove ? itaque licet sabbatis benefacere.</div>
<div n="13" type="v">Tunc ait homini : Extende manum tuam. Et extendit, et restituta est sanitati sicut altera.</div>
<div n="14" type="v">Exeuntes autem pharisæi, consilium faciebant adversus eum, quomodo perderent eum.</div>
<div n="15" type="v">Jesus autem sciens recessit inde : et secuti sunt eum multi, et curavit eos omnes :</div>
<div n="16" type="v">et præcepit eis ne manifestum eum facerent.</div>
<div n="17" type="v">Ut adimpleretur quod dictum est per Isaiam prophetam, dicentem :</div>
<div n="18" type="v">Ecce puer meus, quem elegi, dilectus meus, in quo bene complacuit animæ meæ. Ponam spiritum meum super eum, et judicium gentibus nuntiabit.</div>
<div n="19" type="v">Non contendet, neque clamabit, neque audiet aliquis in plateis vocem ejus :</div>
<div n="20" type="v">arundinem quassatam non confringet, et linum fumigans non extinguet, donec ejiciat ad victoriam judicium :</div>
<div n="21" type="v">et in nomine ejus gentes sperabunt.</div>
<div n="22" type="v">Tunc oblatus est ei dæmonium habens, cæcus, et mutus, et curavit eum ita ut loqueretur, et videret.</div>
<div n="23" type="v">Et stupebant omnes turbæ, et dicebant : Numquid hic est filius David ?</div>
<div n="24" type="v">Pharisæi autem audientes, dixerunt : Hic non ejicit dæmones nisi in Beelzebub principe dæmoniorum.</div>
<div n="25" type="v">Jesus autem sciens cogitationes eorum, dixit eis : Omne regnum divisum contra se desolabitur : et omnis civitas vel domus divisa contra se, non stabit.</div>
<div n="26" type="v">Et si Satanas Satanam ejicit, adversus se divisus est : quomodo ergo stabit regnum ejus ?</div>
<div n="27" type="v">Et si ego in Beelzebub ejicio dæmones, filii vestri in quo ejiciunt ? ideo ipsi judices vestri erunt.</div>
<div n="28" type="v">Si autem ego in Spiritu Dei ejicio dæmones, igitur pervenit in vos regnum Dei.</div>
<div n="29" type="v">Aut quomodo potest quisquam intrare in domum fortis, et vasa ejus diripere, nisi prius alligaverit fortem ? et tunc domum illius diripiet.</div>
<div n="30" type="v">Qui non est mecum, contra me est ; et qui non congregat mihi, spargit.</div>
<div n="31" type="v">Ideo dico vobis : Omne peccatum et blasphemia remittetur hominibus, Spiritus autem blasphemia non remittetur.</div>
<div n="32" type="v">Et quicumque dixerit verbum contra Filium hominis, remittetur ei : qui autem dixerit contra Spiritum Sanctum, non remittetur ei, neque in hoc sæculo, neque in futuro.</div>
<div n="33" type="v">Aut facite arborem bonam, et fructum ejus bonum : aut facite arborem malam, et fructum ejus malum : siquidem ex fructu arbor agnoscitur.</div>
<div n="34" type="v">Progenies viperarum, quomodo potestis bona loqui, cum sitis mali ? ex abundantia enim cordis os loquitur.</div>
<div n="35" type="v">Bonus homo de bono thesauro profert bona : et malus homo de malo thesauro profert mala.</div>
<div n="36" type="v">Dico autem vobis quoniam omne verbum otiosum, quod locuti fuerint homines, reddent rationem de eo in die judicii.</div>
<div n="37" type="v">Ex verbis enim tuis justificaberis et ex verbis tuis condemnaberis.</div>
<div n="38" type="v">Tunc responderunt ei quidam de scribis et pharisæis, dicentes : Magister, volumus a te signum videre.</div>
<div n="39" type="v">Qui respondens ait illis : Generatio mala et adultera signum quærit : et signum non dabitur ei, nisi signum Jonæ prophetæ.</div>
<div n="40" type="v">Sicut enim fuit Jonas in ventre ceti tribus diebus, et tribus noctibus, sic erit Filius hominis in corde terræ tribus diebus et tribus noctibus.</div>
<div n="41" type="v">Viri Ninivitæ surgent in judicio cum generatione ista, et condemnabunt eam : quia pœnitentiam egerunt in prædicatione Jonæ. Et ecce plus quam Jonas hic.</div>
<div n="42" type="v">Regina austri surget in judicio cum generatione ista, et condemnabit eam : quia venit a finibus terræ audire sapientiam Salomonis, et ecce plus quam Salomon hic.</div>
<div n="43" type="v">Cum autem immundus spiritus exierit ab homine, ambulat per loca arida, quærens requiem, et non invenit.</div>
<div n="44" type="v">Tunc dicit : Revertar in domum meam, unde exivi. Et veniens invenit eam vacantem, scopis mundatam, et ornatam.</div>
<div n="45" type="v">Tunc vadit, et assumit septem alios spiritus secum nequiores se, et intrantes habitant ibi : et fiunt novissima hominis illius pejora prioribus. Sic erit et generationi huic pessimæ.</div>
<div n="46" type="v">Adhuc eo loquente ad turbas, ecce mater ejus et fratres stabant foras, quærentes loqui ei.</div>
<div n="47" type="v">Dixit autem ei quidam : Ecce mater tua, et fratres tui foris stant quærentes te.</div>
<div n="48" type="v">At ipse respondens dicenti sibi, ait : Quæ est mater mea, et qui sunt fratres mei ?</div>
<div n="49" type="v">Et extendens manum in discipulos suos, dixit : Ecce mater mea, et fratres mei.</div>
<div n="50" type="v">Quicumque enim fecerit voluntatem Patris mei, qui in cælis est, ipse meus frater, et soror, et mater est.</div>
</div>
<div n="13" type="ch">
<div n="1" type="v">In illo die exiens Jesus de domo, sedebat secus mare.</div>
<div n="2" type="v">Et congregatæ sunt ad eum turbæ multæ, ita ut naviculam ascendens sederet : et omnis turba stabat in littore,</div>
<div n="3" type="v">et locutus est eis multa in parabolis, dicens : Ecce exiit qui seminat, seminare.</div>
<div n="4" type="v">Et dum seminat, quædam ceciderunt secus viam, et venerunt volucres cæli, et comederunt ea.</div>
<div n="5" type="v">Alia autem ceciderunt in petrosa, ubi non habebant terram multam : et continuo exorta sunt, quia non habebant altitudinem terræ :</div>
<div n="6" type="v">sole autem orto æstuaverunt ; et quia non habebant radicem, aruerunt.</div>
<div n="7" type="v">Alia autem ceciderunt in spinas : et creverunt spinæ, et suffocaverunt ea.</div>
<div n="8" type="v">Alia autem ceciderunt in terram bonam : et dabant fructum, aliud centesimum, aliud sexagesimum, aliud trigesimum.</div>
<div n="9" type="v">Qui habet aures audiendi, audiat.</div>
<div n="10" type="v">Et accedentes discipuli dixerunt ei : Quare in parabolis loqueris eis ?</div>
<div n="11" type="v">Qui respondens, ait illis : Quia vobis datum est nosse mysteria regni cælorum : illis autem non est datum.</div>
<div n="12" type="v">Qui enim habet, dabitur ei, et abundabit : qui autem non habet, et quod habet auferetur ab eo.</div>
<div n="13" type="v">Ideo in parabolis loquor eis : quia videntes non vident, et audientes non audiunt, neque intelligunt.</div>
<div n="14" type="v">Et adimpletur in eis prophetia Isaiæ, dicentis : Auditu audietis, et non intelligetis : et videntes videbitis, et non videbitis.</div>
<div n="15" type="v">Incrassatum est enim cor populi hujus, et auribus graviter audierunt, et oculos suos clauserunt : nequando videant oculis, et auribus audiant, et corde intelligant, et convertantur, et sanem eos.</div>
<div n="16" type="v">Vestri autem beati oculi quia vident, et aures vestræ quia audiunt.</div>
<div n="17" type="v">Amen quippe dico vobis, quia multi prophetæ et justi cupierunt videre quæ videtis, et non viderunt : et audire quæ auditis, et non audierunt.</div>
<div n="18" type="v">Vos ergo audite parabolam seminantis.</div>
<div n="19" type="v">Omnis qui audit verbum regni, et non intelligit, venit malus, et rapit quod seminatum est in corde ejus : hic est qui secus viam seminatus est.</div>
<div n="20" type="v">Qui autem super petrosa seminatus est, hic est qui verbum audit, et continuo cum gaudio accipit illud :</div>
<div n="21" type="v">non habet autem in se radicem, sed est temporalis : facta autem tribulatione et persecutione propter verbum, continuo scandalizatur.</div>
<div n="22" type="v">Qui autem seminatus est in spinis, hic est qui verbum audit, et sollicitudo sæculi istius, et fallacia divitiarum suffocat verbum, et sine fructu efficitur.</div>
<div n="23" type="v">Qui vero in terram bonam seminatus est, hic est qui audit verbum, et intelligit, et fructum affert, et facit aliud quidem centesimum, aliud autem sexagesimum, aliud vero trigesimum.</div>
<div n="24" type="v">Aliam parabolam proposuit illis, dicens : Simile factum est regnum cælorum homini, qui seminavit bonum semen in agro suo :</div>
<div n="25" type="v">cum autem dormirent homines, venit inimicus ejus, et superseminavit zizania in medio tritici, et abiit.</div>
<div n="26" type="v">Cum autem crevisset herba, et fructum fecisset, tunc apparuerunt et zizania.</div>
<div n="27" type="v">Accedentes autem servi patrisfamilias, dixerunt ei : Domine, nonne bonum semen seminasti in agro tuo ? unde ergo habet zizania ?</div>
<div n="28" type="v">Et ait illis : Inimicus homo hoc fecit. Servi autem dixerunt ei : Vis, imus, et colligimus ea ?</div>
<div n="29" type="v">Et ait : Non : ne forte colligentes zizania, eradicetis simul cum eis et triticum.</div>
<div n="30" type="v">Sinite utraque crescere usque ad messem, et in tempore messis dicam messoribus : Colligite primum zizania, et alligate ea in fasciculos ad comburendum : triticum autem congregate in horreum meum.</div>
<div n="31" type="v">Aliam parabolam proposuit eis dicens : Similis est regnum cælorum grano sinapis, quod accipiens homo seminavit in agro suo :</div>
<div n="32" type="v">quod minimum quidem est omnibus seminibus : cum autem creverit, majus est omnibus oleribus, et fit arbor, ita ut volucres cæli veniant, et habitent in ramis ejus.</div>
<div n="33" type="v">Aliam parabolam locutus est eis : Similis est regnum cælorum fermento, quod acceptum mulier abscondit in farinæ satis tribus, donec fermentatum est totum.</div>
<div n="34" type="v">Hæc omnia locutus est Jesus in parabolis ad turbas : et sine parabolis non loquebatur eis :</div>
<div n="35" type="v">ut impleretur quod dictum erat per prophetam dicentem : Aperiam in parabolis os meum ; eructabo abscondita a constitutione mundi.</div>
<div n="36" type="v">Tunc, dimissis turbis, venit in domum : et accesserunt ad eum discipuli ejus, dicentes : Edissere nobis parabolam zizaniorum agri.</div>
<div n="37" type="v">Qui respondens ait illis : Qui seminat bonum semen, est Filius hominis.</div>
<div n="38" type="v">Ager autem est mundus. Bonum vero semen, hi sunt filii regnum. Zizania autem, filii sunt nequam.</div>
<div n="39" type="v">Inimicus autem, qui seminavit ea, est diabolus. Messis vero, consummatio sæculi est. Messores autem, angeli sunt.</div>
<div n="40" type="v">Sicut ergo colliguntur zizania, et igni comburuntur : sic erit in consummatione sæculi.</div>
<div n="41" type="v">Mittet Filius hominis angelos suos, et colligent de regno ejus omnia scandala, et eos qui faciunt iniquitatem :</div>
<div n="42" type="v">et mittent eos in caminum ignis. Ibi erit fletus et stridor dentium.</div>
<div n="43" type="v">Tunc justi fulgebunt sicut sol in regno Patris eorum. Qui habet aures audiendi, audiat.</div>
<div n="44" type="v">Simile est regnum cælorum thesauro abscondito in agro : quem qui invenit homo, abscondit, et præ gaudio illius vadit, et vendit universa quæ habet, et emit agrum illum.</div>
<div n="45" type="v">Iterum simile est regnum cælorum homini negotiatori, quærenti bonas margaritas.</div>
<div n="46" type="v">Inventa autem una pretiosa margarita, abiit, et vendidit omnia quæ habuit, et emit eam.</div>
<div n="47" type="v">Iterum simile est regnum cælorum sagenæ missæ in mare, et ex omni genere piscium congreganti.</div>
<div n="48" type="v">Quam, cum impleta esset, educentes, et secus littus sedentes, elegerunt bonis in vasa, malos autem foras miserunt.</div>
<div n="49" type="v">Sic erit in consummatione sæculi : exibunt angeli, et separabunt malos de medio justorum,</div>
<div n="50" type="v">et mittent eos in caminum ignis : ibi erit fletus, et stridor dentium.</div>
<div n="51" type="v">Intellexistis hæc omnia ? Dicunt ei : Etiam.</div>
<div n="52" type="v">Ait illis : Ideo omnis scriba doctus in regno cælorum, similis est homini patrifamilias, qui profert de thesauro suo nova et vetera.</div>
<div n="53" type="v">Et factum est, cum consummasset Jesus parabolas istas, transiit inde.</div>
<div n="54" type="v">Et veniens in patriam suam, docebat eos in synagogis eorum, ita ut mirarentur, et dicerent : Unde huic sapientia hæc, et virtutes ?</div>
<div n="55" type="v">Nonne hic est fabri filius ? nonne mater ejus dicitur Maria, et fratres ejus, Jacobus, et Joseph, et Simon, et Judas ?</div>
<div n="56" type="v">et sorores ejus, nonne omnes apud nos sunt ? unde ergo huic omnia ista ?</div>
<div n="57" type="v">Et scandalizabantur in eo. Jesus autem dixit eis : Non est propheta sine honore, nisi in patria sua, et in domo sua.</div>
<div n="58" type="v">Et non fecit ibi virtutes multas propter incredulitatem illorum.</div>
</div>
<div n="14" type="ch">
<div n="1" type="v">In illo tempore audivit Herodes tetrarcha fama Jesu :</div>
<div n="2" type="v">et ait pueris suis : Hic est Joannes Baptista : ipse surrexit a mortuis, et ideo virtutes operantur in eo.</div>
<div n="3" type="v">Herodes enim tenuit Joannem, et alligavit eum : et posuit in carcerem propter Herodiadem uxorem fratris sui.</div>
<div n="4" type="v">Dicebat enim illi Joannes : Non licet tibi habere eam.</div>
<div n="5" type="v">Et volens illum occidere, timuit populum : quia sicut prophetam eum habebant.</div>
<div n="6" type="v">Die autem natalis Herodis saltavit filia Herodiadis in medio, et placuit Herodi :</div>
<div n="7" type="v">unde cum juramento pollicitus est ei dare quodcumque postulasset ab eo.</div>
<div n="8" type="v">At illa præmonita a matre sua : Da mihi, inquit, hic in disco caput Joannis Baptistæ.</div>
<div n="9" type="v">Et contristatus est rex : propter juramentum autem, et eos qui pariter recumbebant, jussit dari.</div>
<div n="10" type="v">Misitque et decollavit Joannem in carcere.</div>
<div n="11" type="v">Et allatum est caput ejus in disco, et datum est puellæ, et attulit matri suæ.</div>
<div n="12" type="v">Et accedentes discipuli ejus, tulerunt corpus ejus, et sepelierunt illud : et venientes nuntiaverunt Jesu.</div>
<div n="13" type="v">Quod cum audisset Jesus, secessit inde in navicula, in locum desertum seorsum : et cum audissent turbæ, secutæ sunt eum pedestres de civitatibus.</div>
<div n="14" type="v">Et exiens vidit turbam multam, et misertus est eis, et curavit languidos eorum.</div>
<div n="15" type="v">Vespere autem facto, accesserunt ad eum discipuli ejus, dicentes : Desertus est locus, et hora jam præteriit : dimitte turbas, ut euntes in castella, emant sibi escas.</div>
<div n="16" type="v">Jesus autem dixit eis : Non habent necesse ire : date illis vos manducare.</div>
<div n="17" type="v">Responderunt ei : Non habemus hic nisi quinque panes et duos pisces.</div>
<div n="18" type="v">Qui ait eis : Afferte mihi illos huc.</div>
<div n="19" type="v">Et cum jussisset turbam discumbere super fœnum, acceptis quinque panibus et duobus piscibus, aspiciens in cælum benedixit, et fregit, et dedit discipulis panes, discipuli autem turbis.</div>
<div n="20" type="v">Et manducaverunt omnes, et saturati sunt. Et tulerunt reliquias, duodecim cophinos fragmentorum plenos.</div>
<div n="21" type="v">Manducantium autem fuit numerus quinque millia virorum, exceptis mulieribus et parvulis.</div>
<div n="22" type="v">Et statim compulit Jesus discipulos ascendere in naviculam, et præcedere eum trans fretum, donec dimitteret turbas.</div>
<div n="23" type="v">Et dimissa turba, ascendit in montem solus orare. Vespere autem facto solus erat ibi :</div>
<div n="24" type="v">navicula autem in medio mari jactabatur fluctibus : erat enim contrarius ventus.</div>
<div n="25" type="v">Quarta enim vigilia noctis, venit ad eos ambulans super mare.</div>
<div n="26" type="v">Et videntes eum super mare ambulantem, turbati sunt, dicentes : Quia phantasma est. Et præ timore clamaverunt.</div>
<div n="27" type="v">Statimque Jesus locutus est eis, dicens : Habete fiduciam : ego sum, nolite timere.</div>
<div n="28" type="v">Respondens autem Petrus, dixit : Domine, si tu es, jube me ad te venire super aquas.</div>
<div n="29" type="v">At ipse ait : Veni. Et descendens Petrus de navicula, ambulabat super aquam ut veniret ad Jesum.</div>
<div n="30" type="v">Videns vero ventum validum, timuit : et cum cœpisset mergi, clamavit dicens : Domine, salvum me fac.</div>
<div n="31" type="v">Et continuo Jesus extendens manum, apprehendit eum : et ait illi : Modicæ fidei, quare dubitasti ?</div>
<div n="32" type="v">Et cum ascendissent in naviculam, cessavit ventus.</div>
<div n="33" type="v">Qui autem in navicula erant, venerunt, et adoraverunt eum, dicentes : Vere Filius Dei es.</div>
<div n="34" type="v">Et cum transfretassent, venerunt in terram Genesar.</div>
<div n="35" type="v">Et cum cognovissent eum viri loci illius, miserunt in universam regionem illam, et obtulerunt ei omnes male habentes :</div>
<div n="36" type="v">et rogabant eum ut vel fimbriam vestimenti ejus tangerent. Et quicumque tetigerunt, salvi facti sunt.</div>
</div>
<div n="15" type="ch">
<div n="1" type="v">Tunc accesserunt ad eum ab Jerosolymis scribæ et pharisæi, dicentes :</div>
<div n="2" type="v">Quare discipuli tui transgrediuntur traditionem seniorum ? non enim lavant manus suas cum panem manducant.</div>
<div n="3" type="v">Ipse autem respondens ait illis : Quare et vos transgredimini mandatum Dei propter traditionem vestram ? Nam Deus dixit :</div>
<div n="4" type="v">Honora patrem, et matrem : et, Qui maledixerit patri, vel matri, morte moriatur.</div>
<div n="5" type="v">Vos autem dicitis : Quicumque dixerit patri, vel matri : Munus, quodcumque est ex me, tibi proderit :</div>
<div n="6" type="v">et non honorificavit patrem suum, aut matrem suam : et irritum fecistis mandatum Dei propter traditionem vestram.</div>
<div n="7" type="v">Hypocritæ, bene prophetavit de vobis Isaias, dicens :</div>
<div n="8" type="v">Populus hic labiis me honorat : cor autem eorum longe est a me.</div>
<div n="9" type="v">Sine causa autem colunt me, docentes doctrinas et mandata hominum.</div>
<div n="10" type="v">Et convocatis ad se turbis, dixit eis : Audite, et intelligite.</div>
<div n="11" type="v">Non quod intrat in os, coinquinat hominem : sed quod procedit ex ore, hoc coinquinat hominem.</div>
<div n="12" type="v">Tunc accedentes discipuli ejus, dixerunt ei : Scis quia pharisæi audito verbo hoc, scandalizati sunt ?</div>
<div n="13" type="v">At ille respondens ait : Omnis plantatio, quam non plantavit Pater meus cælestis, eradicabitur.</div>
<div n="14" type="v">Sinite illos : cæci sunt, et duces cæcorum ; cæcus autem si cæco ducatum præstet, ambo in foveam cadunt.</div>
<div n="15" type="v">Respondens autem Petrus dixit ei : Edissere nobis parabolam istam.</div>
<div n="16" type="v">At ille dixit : Adhuc et vos sine intellectu estis ?</div>
<div n="17" type="v">Non intelligitis quia omne quod in os intrat, in ventrem vadit, et in secessum emittitur ?</div>
<div n="18" type="v">Quæ autem procedunt de ore, de corde exeunt, et ea coinquinant hominem :</div>
<div n="19" type="v">de corde enim exeunt cogitationes malæ, homicidia, adulteria, fornicationes, furta, falsa testimonia, blasphemiæ :</div>
<div n="20" type="v">hæc sunt, quæ coinquinant hominem. Non lotis autem manibus manducare, non coinquinat hominem.</div>
<div n="21" type="v">Et egressus inde Jesus secessit in partes Tyri et Sidonis.</div>
<div n="22" type="v">Et ecce mulier chananæa a finibus illis egressa clamavit, dicens ei : Miserere mei, Domine fili David : filia mea male a dæmonio vexatur.</div>
<div n="23" type="v">Qui non respondit ei verbum. Et accedentes discipuli ejus rogabant eum dicentes : Dimitte eam : quia clamat post nos.</div>
<div n="24" type="v">Ipse autem respondens ait : Non sum missus nisi ad oves, quæ perierunt domus Israël.</div>
<div n="25" type="v">At illa venit, et adoravit eum, dicens : Domine, adjuva me.</div>
<div n="26" type="v">Qui respondens ait : Non est bonum sumere panem filiorum, et mittere canibus.</div>
<div n="27" type="v">At illa dixit : Etiam Domine : nam et catelli edunt de micis quæ cadunt de mensa dominorum suorum.</div>
<div n="28" type="v">Tunc respondens Jesus, ait illi : O mulier, magna est fides tua : fiat tibi sicut vis. Et sanata est filia ejus ex illa hora.</div>
<div n="29" type="v">Et cum transisset inde Jesus, venit secus mare Galilææ : et ascendens in montem, sedebat ibi.</div>
<div n="30" type="v">Et accesserunt ad eum turbæ multæ, habentes secum mutos, cæcos, claudos, debiles, et alios multos : et projecerunt eos ad pedes ejus, et curavit eos,</div>
<div n="31" type="v">ita ut turbæ mirarentur, videntes mutos loquentes, claudos ambulantes, cæcos videntes : et magnificabant Deum Israël.</div>
<div n="32" type="v">Jesus autem, convocatis discipulis suis, dixit : Misereor turbæ, quia triduo jam perseverant mecum, et non habent quod manducent : et dimittere eos jejunos nolo, ne deficiant in via.</div>
<div n="33" type="v">Et dicunt ei discipuli : Unde ergo nobis in deserto panes tantos, ut saturemus turbam tantam ?</div>
<div n="34" type="v">Et ait illis Jesus : Quot habetis panes ? At illi dixerunt : Septem, et paucos pisciculos.</div>
<div n="35" type="v">Et præcepit turbæ ut discumberent super terram.</div>
<div n="36" type="v">Et accipiens septem panes, et pisces, et gratias agens, fregit, et dedit discipulis suis, et discipuli dederunt populo.</div>
<div n="37" type="v">Et comederunt omnes, et saturati sunt. Et quod superfuit de fragmentis, tulerunt septem sportas plenas.</div>
<div n="38" type="v">Erant autem qui manducaverunt quatuor millia hominum, extra parvulos et mulieres.</div>
<div n="39" type="v">Et, dimissa turba, ascendit in naviculam : et venit in fines Magedan.</div>
</div>
<div n="16" type="ch">
<div n="1" type="v">Et accesserunt ad eum pharisæi et sadducæi tentantes : et rogaverunt eum ut signum de cælo ostenderet eis.</div>
<div n="2" type="v">At ille respondens, ait illis : Facto vespere dicitis : Serenum erit, rubicundum est enim cælum.</div>
<div n="3" type="v">Et mane : Hodie tempestas, rutilat enim triste cælum.</div>
<div n="4" type="v">Faciem ergo cæli dijudicare nostis : signa autem temporum non potestis scire ? Generatio mala et adultera signum quærit : et signum non dabitur ei, nisi signum Jonæ prophetæ. Et relictis illis, abiit.</div>
<div n="5" type="v">Et cum venissent discipuli ejus trans fretum, obliti sunt panes accipere.</div>
<div n="6" type="v">Qui dixit illis : Intuemini, et cavete a fermento pharisæorum et sadducæorum.</div>
<div n="7" type="v">At illi cogitabant intra se dicentes : Quia panes non accepimus.</div>
<div n="8" type="v">Sciens autem Jesus, dixit : Quid cogitatis intra vos modicæ fidei, quia panes non habetis ?</div>
<div n="9" type="v">Nondum intelligitis, neque recordamini quinque panum in quinque millia hominum, et quot cophinos sumpsistis ?</div>
<div n="10" type="v">neque septem panum in quatuor millia hominum, et quot sportas sumpsistis ?</div>
<div n="11" type="v">Quare non intelligitis, quia non de pane dixi vobis : Cavete a fermento pharisæorum et sadducæorum ?</div>
<div n="12" type="v">Tunc intellexerunt quia non dixerit cavendum a fermento panum, sed a doctrina pharisæorum et sadducæorum.</div>
<div n="13" type="v">Venit autem Jesus in partes Cæsareæ Philippi : et interrogabat discipulos suos, dicens : Quem dicunt homines esse Filium hominis ?</div>
<div n="14" type="v">At illi dixerunt : Alii Joannem Baptistam, alii autem Eliam, alii vero Jeremiam, aut unum ex prophetis.</div>
<div n="15" type="v">Dicit illis Jesus : Vos autem, quem me esse dicitis ?</div>
<div n="16" type="v">Respondens Simon Petrus dixit : Tu es Christus, Filius Dei vivi.</div>
<div n="17" type="v">Respondens autem Jesus, dixit ei : Beatus es Simon Bar Jona : quia caro et sanguis non revelavit tibi, sed Pater meus, qui in cælis est.</div>
<div n="18" type="v">Et ego dico tibi, quia tu es Petrus, et super hanc petram ædificabo Ecclesiam meam, et portæ inferi non prævalebunt adversus eam.</div>
<div n="19" type="v">Et tibi dabo claves regni cælorum. Et quodcumque ligaveris super terram, erit ligatum et in cælis : et quodcumque solveris super terram, erit solutum et in cælis.</div>
<div n="20" type="v">Tunc præcepit discipulis suis ut nemini dicerent quia ipse esset Jesus Christus.</div>
<div n="21" type="v">Exinde cœpit Jesus ostendere discipulis suis, quia oporteret eum ire Jerosolymam, et multa pati a senioribus, et scribis, et principibus sacerdotum, et occidi, et tertia die resurgere.</div>
<div n="22" type="v">Et assumens eum Petrus, cœpit increpare illum dicens : Absit a te, Domine : non erit tibi hoc.</div>
<div n="23" type="v">Qui conversus, dixit Petro : Vade post me Satana, scandalum es mihi : quia non sapis ea quæ Dei sunt, sed ea quæ hominum.</div>
<div n="24" type="v">Tunc Jesus dixit discipulis suis : Si quis vult post me venire, abneget semetipsum, et tollat crucem suam, et sequatur me.</div>
<div n="25" type="v">Qui enim voluerit animam suam salvam facere, perdet eam : qui autem perdiderit animam suam propter me, inveniet eam.</div>
<div n="26" type="v">Quid enim prodest homini, si mundum universum lucretur, animæ vero suæ detrimentum patiatur ? aut quam dabit homo commutationem pro anima sua ?</div>
<div n="27" type="v">Filius enim hominis venturus est in gloria Patris sui cum angelis suis : et tunc reddet unicuique secundum opera ejus.</div>
<div n="28" type="v">Amen dico vobis, sunt quidam de hic stantibus, qui non gustabunt mortem, donec videant Filium hominis venientem in regno suo.</div>
</div>
<div n="17" type="ch">
<div n="1" type="v">Et post dies sex assumit Jesus Petrum, et Jacobum, et Joannem fratrem ejus, et ducit illos in montem excelsum seorsum :</div>
<div n="2" type="v">et transfiguratus est ante eos. Et resplenduit facies ejus sicut sol : vestimenta autem ejus facta sunt alba sicut nix.</div>
<div n="3" type="v">Et ecce apparuerunt illis Moyses et Elias cum eo loquentes.</div>
<div n="4" type="v">Respondens autem Petrus, dixit ad Jesum : Domine, bonum est nos hic esse : si vis, faciamus tria tabernacula, tibi unum, Moysi unum, et Eliæ unum.</div>
<div n="5" type="v">Adhuc eo loquente, ecce nubes lucida obumbravit eos. Et ecce vox de nube, dicens : Hic est Filius meus dilectus, in quo mihi bene complacui : ipsum audite.</div>
<div n="6" type="v">Et audientes discipuli ceciderunt in faciem suam, et timuerunt valde.</div>
<div n="7" type="v">Et accessit Jesus, et tetigit eos : dixitque eis : Surgite, et nolite timere.</div>
<div n="8" type="v">Levantes autem oculos suos, neminem viderunt, nisi solum Jesum.</div>
<div n="9" type="v">Et descendentibus illis de monte, præcepit eis Jesus, dicens : Nemini dixeritis visionem, donec Filius hominis a mortuis resurgat.</div>
<div n="10" type="v">Et interrogaverunt eum discipuli, dicentes : Quid ergo scribæ dicunt, quod Eliam oporteat primum venire ?</div>
<div n="11" type="v">At ille respondens, ait eis : Elias quidem venturus est, et restituet omnia.</div>
<div n="12" type="v">Dico autem vobis, quia Elias jam venit, et non cognoverunt eum, sed fecerunt in eo quæcumque voluerunt. Sic et Filius hominis passurus est ab eis.</div>
<div n="13" type="v">Tunc intellexerunt discipuli, quia de Joanne Baptista dixisset eis.</div>
<div n="14" type="v">Et cum venisset ad turbam, accessit ad eum homo genibus provolutus ante eum, dicens : Domine, miserere filio meo, quia lunaticus est, et male patitur : nam sæpe cadit in ignem, et crebro in aquam.</div>
<div n="15" type="v">Et obtuli eum discipulis tuis, et non potuerunt curare eum.</div>
<div n="16" type="v">Respondens autem Jesus, ait : O generatio incredula, et perversa, quousque ero vobiscum ? usquequo patiar vos ? Afferte huc illum ad me.</div>
<div n="17" type="v">Et increpavit illum Jesus, et exiit ab eo dæmonium, et curatus est puer ex illa hora.</div>
<div n="18" type="v">Tunc accesserunt discipuli ad Jesum secreto, et dixerunt : Quare nos non potuimus ejicere illum ?</div>
<div n="19" type="v">Dixit illis Jesus : Propter incredulitatem vestram. Amen quippe dico vobis, si habueritis fidem sicut granum sinapis, dicetis monti huic : Transi hinc illuc, et transibit, et nihil impossibile erit vobis.</div>
<div n="20" type="v">Hoc autem genus non ejicitur nisi per orationem et jejunium.</div>
<div n="21" type="v">Conversantibus autem eis in Galilæa, dixit illis Jesus : Filius hominis tradendus est in manus hominum :</div>
<div n="22" type="v">et occident eum, et tertia die resurget. Et contristati sunt vehementer.</div>
<div n="23" type="v">Et cum venissent Capharnaum, accesserunt qui didrachma accipiebant ad Petrum, et dixerunt ei : Magister vester non solvit didrachma ?</div>
<div n="24" type="v">Ait : Etiam. Et cum intrasset in domum, prævenit eum Jesus, dicens : Quid tibi videtur Simon ? reges terræ a quibus accipiunt tributum vel censum ? a filiis suis, an ab alienis ?</div>
<div n="25" type="v">Et ille dixit : Ab alienis. Dixit illi Jesus : Ergo liberi sunt filii.</div>
<div n="26" type="v">Ut autem non scandalizemus eos, vade ad mare, et mitte hamum : et eum piscem, qui primus ascenderit, tolle : et aperto ore ejus, invenies staterem : illum sumens, da eis pro me et te.</div>
</div>
<div n="18" type="ch">
<div n="1" type="v">In illa hora accesserunt discipuli ad Jesum, dicentes : Quis, putas, major est in regno cælorum ?</div>
<div n="2" type="v">Et advocans Jesus parvulum, statuit eum in medio eorum,</div>
<div n="3" type="v">et dixit : Amen dico vobis, nisi conversi fueritis, et efficiamini sicut parvuli, non intrabitis in regnum cælorum.</div>
<div n="4" type="v">Quicumque ergo humiliaverit se sicut parvulus iste, hic est major in regno cælorum.</div>
<div n="5" type="v">Et qui susceperit unum parvulum talem in nomine meo, me suscipit :</div>
<div n="6" type="v">qui autem scandalizaverit unum de pusillis istis, qui in me credunt, expedit ei ut suspendatur mola asinaria in collo ejus, et demergatur in profundum maris.</div>
<div n="7" type="v">Væ mundo a scandalis ! Necesse est enim ut veniant scandala : verumtamen væ homini illi, per quem scandalum venit.</div>
<div n="8" type="v">Si autem manus tua, vel pes tuus scandalizat te, abscide eum, et projice abs te : bonum tibi est ad vitam ingredi debilem, vel claudum, quam duas manus vel duos pedes habentem mitti in ignem æternum.</div>
<div n="9" type="v">Et si oculus tuus scandalizat te, erue eum, et projice abs te : bonum tibi est cum uno oculo in vitam intrare, quam duos oculos habentem mitti in gehennam ignis.</div>
<div n="10" type="v">Videte ne contemnatis unum ex his pusillis : dico enim vobis, quia angeli eorum in cælis semper vident faciem Patris mei, qui in cælis est.</div>
<div n="11" type="v">Venit enim Filius hominis salvare quod perierat.</div>
<div n="12" type="v">Quid vobis videtur ? si fuerint alicui centum oves, et erravit una ex eis : nonne relinquit nonaginta novem in montibus, et vadit quærere eam quæ erravit ?</div>
<div n="13" type="v">Et si contigerit ut inveniat eam : amen dico vobis, quia gaudet super eam magis quam super nonaginta novem, quæ non erraverunt.</div>
<div n="14" type="v">Sic non est voluntas ante Patrem vestrum, qui in cælis est, ut pereat unus de pusillis istis.</div>
<div n="15" type="v">Si autem peccaverit in te frater tuus, vade, et corripe eum inter te, et ipsum solum : si te audierit, lucratus eris fratrem tuum.</div>
<div n="16" type="v">Si autem te non audierit, adhibe tecum adhuc unum, vel duos, ut in ore duorum, vel trium testium stet omne verbum.</div>
<div n="17" type="v">Quod si non audierit eos : dic ecclesiæ. Si autem ecclesiam non audierit, sit tibi sicut ethnicus et publicanus.</div>
<div n="18" type="v">Amen dico vobis, quæcumque alligaveritis super terram, erunt ligata et in cælo : et quæcumque solveritis super terram, erunt soluta et in cælo.</div>
<div n="19" type="v">Iterum dico vobis, quia si duo ex vobis consenserint super terram, de omni re quamcumque petierint, fiet illis a Patre meo, qui in cælis est.</div>
<div n="20" type="v">Ubi enim sunt duo vel tres congregati in nomine meo, ibi sum in medio eorum.</div>
<div n="21" type="v">Tunc accedens Petrus ad eum, dixit : Domine, quoties peccabit in me frater meus, et dimittam ei ? usque septies ?</div>
<div n="22" type="v">Dicit illi Jesus : Non dico tibi usque septies : sed usque septuagies septies.</div>
<div n="23" type="v">Ideo assimilatum est regnum cælorum homini regi, qui voluit rationem ponere cum servis suis.</div>
<div n="24" type="v">Et cum cœpisset rationem ponere, oblatus est ei unus, qui debebat ei decem millia talenta.</div>
<div n="25" type="v">Cum autem non haberet unde redderet, jussit eum dominus ejus venundari, et uxorem ejus, et filios, et omnia quæ habebat, et reddi.</div>
<div n="26" type="v">Procidens autem servus ille, orabat eum, dicens : Patientiam habe in me, et omnia reddam tibi.</div>
<div n="27" type="v">Misertus autem dominus servi illius, dimisit eum, et debitum dimisit ei.</div>
<div n="28" type="v">Egressus autem servus ille invenit unum de conservis suis, qui debebat ei centum denarios : et tenens suffocavit eum, dicens : Redde quod debes.</div>
<div n="29" type="v">Et procidens conservus ejus, rogabat eum, dicens : Patientiam habe in me, et omnia reddam tibi.</div>
<div n="30" type="v">Ille autem noluit : sed abiit, et misit eum in carcerem donec redderet debitum.</div>
<div n="31" type="v">Videntes autem conservi ejus quæ fiebant, contristati sunt valde : et venerunt, et narraverunt domino suo omnia quæ facta fuerant.</div>
<div n="32" type="v">Tunc vocavit illum dominus suus : et ait illi : Serve nequam, omne debitum dimisi tibi quoniam rogasti me :</div>
<div n="33" type="v">nonne ergo oportuit et te misereri conservi tui, sicut et ego tui misertus sum ?</div>
<div n="34" type="v">Et iratus dominus ejus tradidit eum tortoribus, quoadusque redderet universum debitum.</div>
<div n="35" type="v">Sic et Pater meus cælestis faciet vobis, si non remiseritis unusquisque fratri suo de cordibus vestris.</div>
</div>
<div n="19" type="ch">
<div n="1" type="v">Et factum est, cum consumasset Jesus sermones istos, migravit a Galilæa, et venit in fines Judææ trans Jordanem,</div>
<div n="2" type="v">et secutæ sunt eum turbæ multæ, et curavit eos ibi.</div>
<div n="3" type="v">Et accesserunt ad eum pharisæi tentantes eum, et dicentes : Si licet homini dimittere uxorem suam, quacumque ex causa ?</div>
<div n="4" type="v">Qui respondens, ait eis : Non legistis, quia qui fecit hominem ab initio, masculum et feminam fecit eos ? Et dixit :</div>
<div n="5" type="v">Propter hoc dimittet homo patrem, et matrem, et adhærebit uxori suæ, et erunt duo in carne una.</div>
<div n="6" type="v">Itaque jam non sunt duo, sed una caro. Quod ergo Deus conjunxit, homo non separet.</div>
<div n="7" type="v">Dicunt illi : Quid ergo Moyses mandavit dare libellum repudii, et dimittere ?</div>
<div n="8" type="v">Ait illis : Quoniam Moyses ad duritiam cordis vestri permisit vobis dimittere uxores vestras : ab initio autem non fuit sic.</div>
<div n="9" type="v">Dico autem vobis, quia quicumque dimiserit uxorem suam, nisi ob fornicationem, et aliam duxerit, mœchatur : et qui dimissam duxerit, mœchatur.</div>
<div n="10" type="v">Dicunt ei discipuli ejus : Si ita est causa hominis cum uxore, non expedit nubere.</div>
<div n="11" type="v">Qui dixit illis : Non omnes capiunt verbum istud, sed quibus datum est.</div>
<div n="12" type="v">Sunt enim eunuchi, qui de matris utero sic nati sunt : et sunt eunuchi, qui facti sunt ab hominibus : et sunt eunuchi, qui seipsos castraverunt propter regnum cælorum. Qui potest capere capiat.</div>
<div n="13" type="v">Tunc oblati sunt ei parvuli, ut manus eis imponeret, et oraret. Discipuli autem increpabant eos.</div>
<div n="14" type="v">Jesus vero ait eis : Sinite parvulos, et nolite eos prohibere ad me venire : talium est enim regnum cælorum.</div>
<div n="15" type="v">Et cum imposuisset eis manus, abiit inde.</div>
<div n="16" type="v">Et ecce unus accedens, ait illi : Magister bone, quid boni faciam ut habeam vitam æternam ?</div>
<div n="17" type="v">Qui dixit ei : Quid me interrogas de bono ? Unus est bonus, Deus. Si autem vis ad vitam ingredi, serva mandata.</div>
<div n="18" type="v">Dicit illi : Quæ ? Jesus autem dixit : Non homicidium facies ; non adulterabis ; non facies furtum ; non falsum testimonium dices ;</div>
<div n="19" type="v">honora patrem tuum, et matrem tuam, et diliges proximum tuum sicut teipsum.</div>
<div n="20" type="v">Dicit illi adolescens : Omnia hæc custodivi a juventute mea : quid adhuc mihi deest ?</div>
<div n="21" type="v">Ait illi Jesus : Si vis perfectus esse, vade, vende quæ habes, et da pauperibus, et habebis thesaurum in cælo : et veni, sequere me.</div>
<div n="22" type="v">Cum audisset autem adolescens verbum, abiit tristis : erat enim habens multas possessiones.</div>
<div n="23" type="v">Jesus autem dixit discipulis suis : Amen dico vobis, quia dives difficile intrabit in regnum cælorum.</div>
<div n="24" type="v">Et iterum dico vobis : Facilius est camelum per foramen acus transire, quam divitem intrare in regnum cælorum.</div>
<div n="25" type="v">Auditis autem his, discipuli mirabantur valde, dicentes : Quis ergo poterit salvus esse ?</div>
<div n="26" type="v">Aspiciens autem Jesus, dixit illis : Apud homines hoc impossibile est : apud Deum autem omnia possibilia sunt.</div>
<div n="27" type="v">Tunc respondens Petrus, dixit ei : Ecce nos reliquimus omnia, et secuti sumus te : quid ergo erit nobis ?</div>
<div n="28" type="v">Jesus autem dixit illis : Amen dico vobis, quod vos, qui secuti estis me, in regeneratione cum sederit Filius hominis in sede majestatis suæ, sedebitis et vos super sedes duodecim, judicantes duodecim tribus Israël.</div>
<div n="29" type="v">Et omnis qui reliquerit domum, vel fratres, aut sorores, aut patrem, aut matrem, aut uxorem, aut filios, aut agros propter nomen meum, centuplum accipiet, et vitam æternam possidebit.</div>
<div n="30" type="v">Multi autem erunt primi novissimi, et novissimi primi.</div>
</div>
<div n="20" type="ch">
<div n="1" type="v">Simile est regnum cælorum homini patrifamilias, qui exiit primo mane conducere operarios in vineam suam.</div>
<div n="2" type="v">Conventione autem facta cum operariis ex denario diurno, misit eos in vineam suam.</div>
<div n="3" type="v">Et egressus circa horam tertiam, vidit alios stantes in foro otiosos,</div>
<div n="4" type="v">et dixit illis : Ite et vos in vineam meam, et quod justum fuerit dabo vobis.</div>
<div n="5" type="v">Illi autem abierunt. Iterum autem exiit circa sextam et nonam horam : et fecit similiter.</div>
<div n="6" type="v">Circa undecimam vero exiit, et invenit alios stantes, et dicit illis : Quid hic statis tota die otiosi ?</div>
<div n="7" type="v">Dicunt ei : Quia nemo nos conduxit. Dicit illis : Ite et vos in vineam meam.</div>
<div n="8" type="v">Cum sero autem factum esset, dicit dominus vineæ procuratori suo : Voca operarios, et redde illis mercedem incipiens a novissimis usque ad primos.</div>
<div n="9" type="v">Cum venissent ergo qui circa undecimam horam venerant, acceperunt singulos denarios.</div>
<div n="10" type="v">Venientes autem et primi, arbitrati sunt quod plus essent accepturi : acceperunt autem et ipsi singulos denarios.</div>
<div n="11" type="v">Et accipientes murmurabant adversus patremfamilias,</div>
<div n="12" type="v">dicentes : Hi novissimi una hora fecerunt, et pares illos nobis fecisti, qui portavimus pondus diei, et æstus.</div>
<div n="13" type="v">At ille respondens uni eorum, dixit : Amice, non facio tibi injuriam : nonne ex denario convenisti mecum ?</div>
<div n="14" type="v">Tolle quod tuum est, et vade : volo autem et huic novissimo dare sicut et tibi.</div>
<div n="15" type="v">Aut non licet mihi quod volo, facere ? an oculus tuus nequam est, quia ego bonus sum ?</div>
<div n="16" type="v">Sic erunt novissimi primi, et primi novissimi. Multi enim sunt vocati, pauci vero electi.</div>
<div n="17" type="v">Et ascendens Jesus Jerosolymam, assumpsit duodecim discipulos secreto, et ait illis :</div>
<div n="18" type="v">Ecce ascendimus Jerosolymam, et Filius hominis tradetur principibus sacerdotum, et scribis, et condemnabunt eum morte,</div>
<div n="19" type="v">et tradent eum gentibus ad illudendum, et flagellandum, et crucifigendum, et tertia die resurget.</div>
<div n="20" type="v">Tunc accessit ad eum mater filiorum Zebedæi cum filiis suis, adorans et petens aliquid ab eo.</div>
<div n="21" type="v">Qui dixit ei : Quid vis ? Ait illi : Dic ut sedeant hi duo filii mei, unus ad dexteram tuam, et unus ad sinistram in regno tuo.</div>
<div n="22" type="v">Respondens autem Jesus, dixit : Nescitis quid petatis. Potestis bibere calicem, quem ego bibiturus sum ? Dicunt ei : Possumus.</div>
<div n="23" type="v">Ait illis : Calicem quidem meum bibetis : sedere autem ad dexteram meam vel sinistram non est meum dare vobis, sed quibus paratum est a Patre meo.</div>
<div n="24" type="v">Et audientes decem, indignati sunt de duobus fratribus.</div>
<div n="25" type="v">Jesus autem vocavit eos ad se, et ait : Scitis quia principes gentium dominantur eorum : et qui majores sunt, potestatem exercent in eos.</div>
<div n="26" type="v">Non ita erit inter vos : sed quicumque voluerit inter vos major fieri, sit vester minister :</div>
<div n="27" type="v">et qui voluerit inter vos primus esse, erit vester servus.</div>
<div n="28" type="v">Sicut Filius hominis non venit ministrari, sed ministrare, et dare animam suam redemptionem pro multis.</div>
<div n="29" type="v">Et egredientibus illis ab Jericho, secuta est eum turba multa,</div>
<div n="30" type="v">et ecce duo cæci sedentes secus viam audierunt quia Jesus transiret : et clamaverunt, dicentes : Domine, miserere nostri, fili David.</div>
<div n="31" type="v">Turba autem increpabat eos ut tacerent. At illi magis clamabant, dicentes : Domine, miserere nostri, fili David.</div>
<div n="32" type="v">Et stetit Jesus, et vocavit eos, et ait : Quid vultis ut faciam vobis ?</div>
<div n="33" type="v">Dicunt illi : Domine, ut aperiantur oculi nostri.</div>
<div n="34" type="v">Misertus autem eorum Jesus, tetigit oculos eorum. Et confestim viderunt, et secuti sunt eum.</div>
</div>
<div n="21" type="ch">
<div n="1" type="v">Et cum appropinquassent Jerosolymis, et venissent Bethphage ad montem Oliveti : tunc Jesus misit duos discipulos,</div>
<div n="2" type="v">dicens eis : Ite in castellum, quod contra vos est, et statim invenietis asinam alligatam, et pullum cum ea : solvite, et adducite mihi :</div>
<div n="3" type="v">et si quis vobis aliquid dixerit, dicite quia Dominus his opus habet : et confestim dimittet eos.</div>
<div n="4" type="v">Hoc autem totum factum est, ut adimpleretur quod dictum est per prophetam dicentem :</div>
<div n="5" type="v">Dicite filiæ Sion : Ecce rex tuus venit tibi mansuetus, sedens super asinam, et pullum filium subjugalis.</div>
<div n="6" type="v">Euntes autem discipuli fecerunt sicut præcepit illis Jesus.</div>
<div n="7" type="v">Et adduxerunt asinam, et pullum : et imposuerunt super eos vestimenta sua, et eum desuper sedere fecerunt.</div>
<div n="8" type="v">Plurima autem turba straverunt vestimenta sua in via : alii autem cædebant ramos de arboribus, et sternebant in via :</div>
<div n="9" type="v">turbæ autem, quæ præcedebant, et quæ sequebantur, clamabant, dicentes : Hosanna filio David : benedictus, qui venit in nomine Domini : hosanna in altissimis.</div>
<div n="10" type="v">Et cum intrasset Jerosolymam, commota est universa civitas, dicens : Quis est hic ?</div>
<div n="11" type="v">Populi autem dicebant : Hic est Jesus propheta a Nazareth Galilææ.</div>
<div n="12" type="v">Et intravit Jesus in templum Dei, et ejiciebat omnes vendentes et ementes in templo, et mensas numulariorum, et cathedras vendentium columbas evertit :</div>
<div n="13" type="v">et dicit eis : Scriptum est : Domus mea domus orationis vocabitur : vos autem fecistis illam speluncam latronum.</div>
<div n="14" type="v">Et accesserunt ad eum cæci, et claudi in templo : et sanavit eos.</div>
<div n="15" type="v">Videntes autem principes sacerdotum et scribæ mirabilia quæ fecit, et pueros clamantes in templo, et dicentes : Hosanna filio David : indignati sunt,</div>
<div n="16" type="v">et dixerunt ei : Audis quid isti dicunt ? Jesus autem dixit eis : Utique. Numquam legistis : Quia ex ore infantium et lactentium perfecisti laudem ?</div>
<div n="17" type="v">Et relictis illis, abiit foras extra civitatem in Bethaniam : ibique mansit.</div>
<div n="18" type="v">Mane autem revertens in civitatem, esuriit.</div>
<div n="19" type="v">Et videns fici arborem unam secus viam, venit ad eam : et nihil invenit in ea nisi folia tantum, et ait illi : Numquam ex te fructus nascatur in sempiternum. Et arefacta est continuo ficulnea.</div>
<div n="20" type="v">Et videntes discipuli, mirati sunt, dicentes : Quomodo continuo aruit ?</div>
<div n="21" type="v">Respondens autem Jesus, ait eis : Amen dico vobis, si habueritis fidem, et non hæsitaveritis, non solum de ficulnea facietis, sed et si monti huic dixeritis : Tolle, et jacta te in mare, fiet.</div>
<div n="22" type="v">Et omnia quæcumque petieritis in oratione credentes, accipietis.</div>
<div n="23" type="v">Et cum venisset in templum, accesserunt ad eum docentem principes sacerdotum, et seniores populi, dicentes : In qua potestate hæc facis ? et quis tibi dedit hanc potestatem ?</div>
<div n="24" type="v">Respondens Jesus dixit eis : Interrogabo vos et ego unum sermonem : quem si dixeritis mihi, et ego vobis dicam in qua potestate hæc facio.</div>
<div n="25" type="v">Baptismus Joannis unde erat ? e cælo, an ex hominibus ? At illi cogitabant inter se, dicentes :</div>
<div n="26" type="v">Si dixerimus, e cælo, dicet nobis : Quare ergo non credidistis illi ? Si autem dixerimus, ex hominibus, timemus turbam : omnes enim habebant Joannem sicut prophetam.</div>
<div n="27" type="v">Et respondentes Jesu, dixerunt : Nescimus. Ait illis et ipse : Nec ego dico vobis in qua potestate hæc facio.</div>
<div n="28" type="v">Quid autem vobis videtur ? Homo quidam habebat duos filios, et accedens ad primum, dixit : Fili, vade hodie, operare in vinea mea.</div>
<div n="29" type="v">Ille autem respondens, ait : Nolo. Postea autem, pœnitentia motus, abiit.</div>
<div n="30" type="v">Accedens autem ad alterum, dixit similiter. At ille respondens, ait : Eo, domine, et non ivit :</div>
<div n="31" type="v">quis ex duobus fecit voluntatem patris ? Dicunt ei : Primus. Dicit illis Jesus : Amen dico vobis, quia publicani et meretrices præcedent vos in regnum Dei.</div>
<div n="32" type="v">Venit enim ad vos Joannes in via justitiæ, et non credidistis ei : publicani autem et meretrices crediderunt ei : vos autem videntes nec pœnitentiam habuistis postea, ut crederetis ei.</div>
<div n="33" type="v">Aliam parabolam audite : Homo erat paterfamilias, qui plantavit vineam, et sepem circumdedit ei, et fodit in ea torcular, et ædificavit turrim, et locavit eam agricolis, et peregre profectus est.</div>
<div n="34" type="v">Cum autem tempus fructuum appropinquasset, misit servos suos ad agricolas, ut acciperent fructus ejus.</div>
<div n="35" type="v">Et agricolæ, apprehensis servis ejus, alium ceciderunt, alium occiderunt, alium vero lapidaverunt.</div>
<div n="36" type="v">Iterum misit alios servos plures prioribus, et fecerunt illis similiter.</div>
<div n="37" type="v">Novissime autem misit ad eos filium suum, dicens : Verebuntur filium meum.</div>
<div n="38" type="v">Agricolæ autem videntes filium dixerunt intra se : Hic est hæres, venite, occidamus eum, et habebimus hæreditatem ejus.</div>
<div n="39" type="v">Et apprehensum eum ejecerunt extra vineam, et occiderunt.</div>
<div n="40" type="v">Cum ergo venerit dominus vineæ, quid faciet agricolis illis ?</div>
<div n="41" type="v">Aiunt illi : Malos male perdet : et vineam suam locabit aliis agricolis, qui reddant ei fructum temporibus suis.</div>
<div n="42" type="v">Dicit illis Jesus : Numquam legistis in Scripturis : Lapidem quem reprobaverunt ædificantes, hic factus est in caput anguli : a Domino factum est istud, et est mirabile in oculis nostris ?</div>
<div n="43" type="v">Ideo dico vobis, quia auferetur a vobis regnum Dei, et dabitur genti facienti fructus ejus.</div>
<div n="44" type="v">Et qui ceciderit super lapidem istum, confringetur : super quem vero ceciderit, conteret eum.</div>
<div n="45" type="v">Et cum audissent principes sacerdotum et pharisæi parabolas ejus, cognoverunt quod de ipsis diceret.</div>
<div n="46" type="v">Et quærentes eum tenere, timuerunt turbas : quoniam sicut prophetam eum habebant.</div>
</div>
<div n="22" type="ch">
<div n="1" type="v">Et respondens Jesus, dixit iterum in parabolis eis, dicens :</div>
<div n="2" type="v">Simile factum est regnum cælorum homini regi, qui fecit nuptias filio suo.</div>
<div n="3" type="v">Et misit servos suos vocare invitatos ad nuptias, et nolebant venire.</div>
<div n="4" type="v">Iterum misit alios servos, dicens : Dicite invitatis : Ecce prandium meum paravi, tauri mei et altilia occisa sunt, et omnia parata : venite ad nuptias.</div>
<div n="5" type="v">Illi autem neglexerunt : et abierunt, alius in villam suam, alius vero ad negotiationem suam :</div>
<div n="6" type="v">reliqui vero tenuerunt servos ejus, et contumeliis affectos occiderunt.</div>
<div n="7" type="v">Rex autem cum audisset, iratus est : et missis exercitibus suis, perdidit homicidas illos, et civitatem illorum succendit.</div>
<div n="8" type="v">Tunc ait servis suis : Nuptiæ quidem paratæ sunt, sed qui invitati erant, non fuerunt digni :</div>
<div n="9" type="v">ite ergo ad exitus viarum, et quoscumque inveneritis, vocate ad nuptias.</div>
<div n="10" type="v">Et egressi servi ejus in vias, congregaverunt omnes quos invenerunt, malos et bonos : et impletæ sunt nuptiæ discumbentium.</div>
<div n="11" type="v">Intravit autem rex ut viderent discumbentes, et vidit ibi hominem non vestitum veste nuptiali.</div>
<div n="12" type="v">Et ait illi : Amice, quomodo huc intrasti non habens vestem nuptialem ? At ille obmutavit.</div>
<div n="13" type="v">Tunc dicit rex ministris : Ligatis manibus et pedibus ejus, mittite eum in tenebras exteriores : ibi erit fletus et stridor dentium.</div>
<div n="14" type="v">Multi enim sunt vocati, pauci vero electi.</div>
<div n="15" type="v">Tunc abeuntes pharisæi, consilium inierunt ut caperent eum in sermone.</div>
<div n="16" type="v">Et mittunt ei discipulos suos cum Herodianis, dicentes : Magister, scimus quia verax es, et viam Dei in veritate doces, et non est tibi cura de aliquo : non enim respicis personam hominum :</div>
<div n="17" type="v">dic ergo nobis quid tibi videtur, licet censum dare Cæsari, an non ?</div>
<div n="18" type="v">Cognita autem Jesus nequitia eorum, ait : Quid me tentatis hypocritæ ?</div>
<div n="19" type="v">Ostendite mihi numisma census. At illi obtulerunt ei denarium.</div>
<div n="20" type="v">Et ait illis Jesus : Cujus est imago hæc, et superscriptio ?</div>
<div n="21" type="v">Dicunt ei : Cæsaris. Tunc ait illis : Reddite ergo quæ sunt Cæsaris, Cæsari : et quæ sunt Dei, Deo.</div>
<div n="22" type="v">Et audientes mirati sunt, et relicto eo abierunt.</div>
<div n="23" type="v">In illo die accesserunt ad eum sadducæi, qui dicunt non esse resurrectionem : et interrogaverunt eum,</div>
<div n="24" type="v">dicentes : Magister, Moyses dixit : Si quis mortuus fuerit non habens filium, ut ducat frater ejus uxorem illius, et suscitet semen fratri suo.</div>
<div n="25" type="v">Erant autem apud nos septem fratres : et primus, uxore ducta, defunctus est : et non habens semen, reliquit uxorem suam fratri suo.</div>
<div n="26" type="v">Similiter secundus, et tertius usque ad septimum.</div>
<div n="27" type="v">Novissime autem omnium et mulier defuncta est.</div>
<div n="28" type="v">In resurrectione ergo cujus erit de septem uxor ? omnes enim habuerunt eam.</div>
<div n="29" type="v">Respondens autem Jesus, ait illis : Erratis nescientes Scripturas, neque virtutem Dei.</div>
<div n="30" type="v">In resurrectione enim neque nubent, neque nubentur : sed erunt sicut angeli Dei in cælo.</div>
<div n="31" type="v">De resurrectione autem mortuorum non legistis quod dictum est a Deo dicente vobis :</div>
<div n="32" type="v">Ego sum Deus Abraham, et Deus Isaac, et Deus Jacob ? Non est Deus mortuorum, sed viventium.</div>
<div n="33" type="v">Et audientes turbæ, mirabantur in doctrina ejus.</div>
<div n="34" type="v">Pharisæi autem audientes quod silentium imposuisset sadducæis, convenerunt in unum :</div>
<div n="35" type="v">et interrogavit eum unus ex eis legis doctor, tentans eum :</div>
<div n="36" type="v">Magister, quod est mandatum magnum in lege ?</div>
<div n="37" type="v">Ait illi Jesus : Diliges Dominum Deum tuum ex toto corde tuo, et in tota anima tua, et in tota mente tua.</div>
<div n="38" type="v">Hoc est maximum, et primum mandatum.</div>
<div n="39" type="v">Secundum autem simile est huic : Diliges proximum tuum, sicut teipsum.</div>
<div n="40" type="v">In his duobus mandatis universa lex pendet, et prophetæ.</div>
<div n="41" type="v">Congregatis autem pharisæis, interrogavit eos Jesus,</div>
<div n="42" type="v">dicens : Quid vobis videtur de Christo ? cujus filius est ? Dicunt ei : David.</div>
<div n="43" type="v">Ait illis : Quomodo ergo David in spiritu vocat eum Dominum, dicens :</div>
<div n="44" type="v">Dixit Dominus Domino meo : Sede a dextris meis, donec ponam inimicos tuos scabellum pedum tuorum ?</div>
<div n="45" type="v">Si ergo David vocat eum Dominum, quomodo filius ejus est ?</div>
<div n="46" type="v">Et nemo poterat ei respondere verbum : neque ausus fuit quisquam ex illa die eum amplius interrogare.</div>
</div>
<div n="23" type="ch">
<div n="1" type="v">Tunc Jesus locutus est ad turbas, et ad discipulos suos,</div>
<div n="2" type="v">dicens : Super cathedram Moysi sederunt scribæ et pharisæi.</div>
<div n="3" type="v">Omnia ergo quæcumque dixerint vobis, servate, et facite : secundum opera vero eorum nolite facere : dicunt enim, et non faciunt.</div>
<div n="4" type="v">Alligant enim onera gravia, et importabilia, et imponunt in humeros hominum : digito autem suo nolunt ea movere.</div>
<div n="5" type="v">Omnia vero opera sua faciunt ut videantur ab hominibus : dilatant enim phylacteria sua, et magnificant fimbrias.</div>
<div n="6" type="v">Amant autem primos recubitus in cœnis, et primas cathedras in synagogis,</div>
<div n="7" type="v">et salutationes in foro, et vocari ab hominibus Rabbi.</div>
<div n="8" type="v">Vos autem nolite vocari Rabbi : unus est enim magister vester, omnes autem vos fratres estis.</div>
<div n="9" type="v">Et patrem nolite vocare vobis super terram : unus est enim pater vester qui in cælis est.</div>
<div n="10" type="v">Nec vocemini magistri : quia magister vester unus est, Christus.</div>
<div n="11" type="v">Qui major est vestrum, erit minister vester.</div>
<div n="12" type="v">Qui autem se exaltaverit, humiliabitur : et qui se humiliaverit, exaltabitur.</div>
<div n="13" type="v">Væ autem vobis scribæ et pharisæi hypocritæ, quia clauditis regnum cælorum ante homines ! vos enim non intratis, nec introëuntes sinitis intrare.</div>
<div n="14" type="v">Væ vobis scribæ et pharisæi hypocritæ, quia comeditis domos viduarum, orationes longas orantes ! propter hoc amplius accipietis judicium.</div>
<div n="15" type="v">Væ vobis scribæ et pharisæi hypocritæ, quia circuitis mare, et aridam, ut faciatis unum proselytum, et cum fuerit factus, facitis eum filium gehennæ duplo quam vos.</div>
<div n="16" type="v">Væ vobis duces cæci, qui dicitis : Quicumque juraverit per templum, nihil est : qui autem juraverit in auro templo, debet.</div>
<div n="17" type="v">Stulti et cæci : quid enim majus est ? aurum, an templum, quod sanctificat aurum ?</div>
<div n="18" type="v">Et quicumque juraverit in altari, nihil est : quicumque autem juraverit in dono, quod est super illud, debet.</div>
<div n="19" type="v">Cæci : quid enim majus est, donum, an altare, quod sanctificat donum ?</div>
<div n="20" type="v">Qui ergo jurat in altari, jurat in eo, et in omnibus quæ super illud sunt.</div>
<div n="21" type="v">Et quicumque juraverit in templo, jurat in illo, et in eo qui habitat in ipso :</div>
<div n="22" type="v">et qui jurat in cælo, jurat in throno Dei, et in eo qui sedet super eum.</div>
<div n="23" type="v">Væ vobis scribæ et pharisæi hypocritæ, qui decimatis mentham, et anethum, et cyminum, et reliquistis quæ graviora sunt legis, judicium, et misericordiam, et fidem ! hæc oportuit facere, et illa non omittere.</div>
<div n="24" type="v">Duces cæci, excolantes culicem, camelum autem glutientes.</div>
<div n="25" type="v">Væ vobis scribæ et pharisæi hypocritæ, quia mundatis quod deforis est calicis et paropsidis ; intus autem pleni estis rapina et immunditia !</div>
<div n="26" type="v">Pharisæe cæce, munda prius quod intus est calicis, et paropsidis, ut fiat id, quod deforis est, mundum.</div>
<div n="27" type="v">Væ vobis scribæ et pharisæi hypocritæ, quia similes estis sepulchris dealbatis, quæ a foris parent hominibus speciosa, intus vero pleni sunt ossibus mortuorum, et omni spurcitia !</div>
<div n="28" type="v">Sic et vos a foris quidem paretis hominibus justi : intus autem pleni estis hypocrisi et iniquitate.</div>
<div n="29" type="v">Væ vobis scribæ et pharisæi hypocritæ, qui ædificatis sepulchra prophetarum, et ornatis monumenta justorum,</div>
<div n="30" type="v">et dicitis : Si fuissemus in diebus patrum nostrorum, non essemus socii eorum in sanguine prophetarum !</div>
<div n="31" type="v">itaque testimonio estis vobismetipsis, quia filii estis eorum, qui prophetas occiderunt.</div>
<div n="32" type="v">Et vos implete mensuram patrum vestrorum.</div>
<div n="33" type="v">Serpentes genimina viperarum, quomodo fugietis a judicio gehennæ ?</div>
<div n="34" type="v">Ideo ecce ego mitto ad vos prophetas, et sapientes, et scribas, et ex illis occidetis, et crucifigetis, et ex eis flagellabitis in synagogis vestris, et persequemini de civitate in civitatem :</div>
<div n="35" type="v">ut veniat super vos omnis sanguis justus, qui effusus est super terram, a sanguine Abel justi usque ad sanguinem Zachariæ, filii Barachiæ, quem occidistis inter templum et altare.</div>
<div n="36" type="v">Amen dico vobis, venient hæc omnia super generationem istam.</div>
<div n="37" type="v">Jerusalem, Jerusalem, quæ occidis prophetas, et lapidas eos, qui ad te missi sunt, quoties volui congregare filios tuos, quemadmodum gallina congregat pullos suos sub alas, et noluisti ?</div>
<div n="38" type="v">Ecce relinquetur vobis domus vestra deserta.</div>
<div n="39" type="v">Dico enim vobis, non me videbitis amodo, donec dicatis : Benedictus, qui venit in nomine Domini.</div>
</div>
<div n="24" type="ch">
<div n="1" type="v">Et egressus Jesus de templo, ibat. Et accesserunt discipuli ejus, ut ostenderent ei ædificationes templi.</div>
<div n="2" type="v">Ipse autem respondens dixit illis : Videtis hæc omnia ? amen dico vobis, non relinquetur hic lapis super lapidem, qui non destruatur.</div>
<div n="3" type="v">Sedente autem eo super montem Oliveti, accesserunt ad eum discipuli secreto, dicentes : Dic nobis, quando hæc erunt ? et quod signum adventus tui, et consummationis sæculi ?</div>
<div n="4" type="v">Et respondens Jesus, dixit eis : Videte ne quis vos seducat :</div>
<div n="5" type="v">multi enim venient in nomine meo, dicentes : Ego sum Christus : et multos seducent.</div>
<div n="6" type="v">Audituri enim estis prælia, et opiniones præliorum. Videte ne turbemini : oportet enim hæc fieri, sed nondum est finis :</div>
<div n="7" type="v">consurget enim gens in gentem, et regnum in regnum, et erunt pestilentiæ, et fames, et terræmotus per loca :</div>
<div n="8" type="v">hæc autem omnia initia sunt dolorum.</div>
<div n="9" type="v">Tunc tradent vos in tribulationem, et occident vos : et eritis odio omnibus gentibus propter nomen meum.</div>
<div n="10" type="v">Et tunc scandalizabuntur multi, et invicem tradent, et odio habebunt invicem.</div>
<div n="11" type="v">Et multi pseudoprophetæ surgent, et seducent multos.</div>
<div n="12" type="v">Et quoniam abundavit iniquitas, refrigescet caritas multorum :</div>
<div n="13" type="v">qui autem perseveraverit usque in finem, hic salvus erit.</div>
<div n="14" type="v">Et prædicabitur hoc Evangelium regni in universo orbe, in testimonium omnibus gentibus : et tunc veniet consummatio.</div>
<div n="15" type="v">Cum ergo videritis abominationem desolationis, quæ dicta est a Daniele propheta, stantem in loco sancto, qui legit, intelligat :</div>
<div n="16" type="v">tunc qui in Judæa sunt, fugiant ad montes :</div>
<div n="17" type="v">et qui in tecto, non descendat tollere aliquid de domo sua :</div>
<div n="18" type="v">et qui in agro, non revertatur tollere tunicam suam.</div>
<div n="19" type="v">Væ autem prægnantibus et nutrientibus in illis diebus !</div>
<div n="20" type="v">Orate autem ut non fiat fuga vestra in hieme, vel sabbato :</div>
<div n="21" type="v">erit enim tunc tribulatio magna, qualis non fuit ab initio mundi usque modo, neque fiet.</div>
<div n="22" type="v">Et nisi breviati fuissent dies illi, non fieret salva omnis caro : sed propter electos breviabuntur dies illi.</div>
<div n="23" type="v">Tunc si quis vobis dixerit : Ecce hic est Christus, aut illic : nolite credere.</div>
<div n="24" type="v">Surgent enim pseudochristi, et pseudoprophetæ : et dabunt signa magna, et prodigia, ita ut in errorem inducantur (si fieri potest) etiam electi.</div>
<div n="25" type="v">Ecce prædixi vobis.</div>
<div n="26" type="v">Si ergo dixerint vobis : Ecce in deserto est, nolite exire ; Ecce in penetralibus, nolite credere.</div>
<div n="27" type="v">Sicut enim fulgur exit ab oriente, et paret usque in occidentem : ita erit et adventus Filii hominis.</div>
<div n="28" type="v">Ubicumque fuerit corpus, illic congregabuntur et aquilæ.</div>
<div n="29" type="v">Statim autem post tribulationem dierum illorum sol obscurabitur, et luna non dabit lumen suum, et stellæ cadent de cælo, et virtutes cælorum commovebuntur :</div>
<div n="30" type="v">et tunc parebit signum Filii hominis in cælo : et tunc plangent omnes tribus terræ : et videbunt Filium hominis venientem in nubibus cæli cum virtute multa et majestate.</div>
<div n="31" type="v">Et mittet angelos suos cum tuba, et voce magna : et congregabunt electos ejus a quatuor ventis, a summis cælorum usque ad terminos eorum.</div>
<div n="32" type="v">Ab arbore autem fici discite parabolam : cum jam ramus ejus tener fuerit, et folia nata, scitis quia prope est æstas :</div>
<div n="33" type="v">ita et vos cum videritis hæc omnia, scitote quia prope est, in januis.</div>
<div n="34" type="v">Amen dico vobis, quia non præteribit generatio hæc, donec omnia hæc fiant.</div>
<div n="35" type="v">Cælum et terra transibunt, verba autem mea non præteribunt.</div>
<div n="36" type="v">De die autem illa et hora nemo scit, neque angeli cælorum, nisi solus Pater.</div>
<div n="37" type="v">Sicut autem in diebus Noë, ita erit et adventus Filii hominis :</div>
<div n="38" type="v">sicut enim erant in diebus ante diluvium comedentes et bibentes, nubentes et nuptum tradentes, usque ad eum diem, quo intravit Noë in arcam,</div>
<div n="39" type="v">et non cognoverunt donec venit diluvium, et tulit omnes : ita erit et adventus Filii hominis.</div>
<div n="40" type="v">Tunc duo erunt in agro : unus assumetur, et unus relinquetur.</div>
<div n="41" type="v">Duæ molentes in mola : una assumetur, et una relinquetur.</div>
<div n="42" type="v">Vigilate ergo, quia nescitis qua hora Dominus vester venturus sit.</div>
<div n="43" type="v">Illud autem scitote, quoniam si sciret paterfamilias qua hora fur venturus esset, vigilaret utique, et non sineret perfodi domum suam.</div>
<div n="44" type="v">Ideo et vos estote parati : quia qua nescitis hora Filius hominis venturus est.</div>
<div n="45" type="v">Quis, putas, est fidelis servus, et prudens, quem constituit dominus suus super familiam suam ut det illis cibum in tempore ?</div>
<div n="46" type="v">Beatus ille servus, quem cum venerit dominus ejus, invenerit sic facientem.</div>
<div n="47" type="v">Amen dico vobis, quoniam super omnia bona sua constituet eum.</div>
<div n="48" type="v">Si autem dixerit malus servus ille in corde suo : Moram fecit dominus meus venire :</div>
<div n="49" type="v">et cœperit percutere conservos suos, manducet autem et bibat cum ebriosis :</div>
<div n="50" type="v">veniet dominus servi illius in die qua non sperat, et hora qua ignorat :</div>
<div n="51" type="v">et dividet eum, partemque ejus ponet cum hypocritis : illic erit fletus et stridor dentium.</div>
</div>
<div n="25" type="ch">
<div n="1" type="v">Tunc simile erit regnum cælorum decem virginibus : quæ accipientes lampades suas exierunt obviam sponso et sponsæ.</div>
<div n="2" type="v">Quinque autem ex eis erant fatuæ, et quinque prudentes :</div>
<div n="3" type="v">sed quinque fatuæ, acceptis lampadibus, non sumpserunt oleum secum :</div>
<div n="4" type="v">prudentes vero acceperunt oleum in vasis suis cum lampadibus.</div>
<div n="5" type="v">Moram autem faciente sponso, dormitaverunt omnes et dormierunt.</div>
<div n="6" type="v">Media autem nocte clamor factus est : Ecce sponsus venit, exite obviam ei.</div>
<div n="7" type="v">Tunc surrexerunt omnes virgines illæ, et ornaverunt lampades suas.</div>
<div n="8" type="v">Fatuæ autem sapientibus dixerunt : Date nobis de oleo vestro, quia lampades nostræ extinguuntur.</div>
<div n="9" type="v">Responderunt prudentes, dicentes : Ne forte non sufficiat nobis, et vobis, ite potius ad vendentes, et emite vobis.</div>
<div n="10" type="v">Dum autem irent emere, venit sponsus : et quæ paratæ erant, intraverunt cum eo ad nuptias, et clausa est janua.</div>
<div n="11" type="v">Novissime vero veniunt et reliquæ virgines, dicentes : Domine, domine, aperi nobis.</div>
<div n="12" type="v">At ille respondens, ait : Amen dico vobis, nescio vos.</div>
<div n="13" type="v">Vigilate itaque, quia nescitis diem, neque horam.</div>
<div n="14" type="v">Sicut enim homo peregre proficiscens, vocavit servos suos, et tradidit illis bona sua.</div>
<div n="15" type="v">Et uni dedit quinque talenta, alii autem duo, alii vero unum, unicuique secundum propriam virtutem : et profectus est statim.</div>
<div n="16" type="v">Abiit autem qui quinque talenta acceperat, et operatus est in eis, et lucratus est alia quinque.</div>
<div n="17" type="v">Similiter et qui duo acceperat, lucratus est alia duo.</div>
<div n="18" type="v">Qui autem unum acceperat, abiens fodit in terram, et abscondit pecuniam domini sui.</div>
<div n="19" type="v">Post multum vero temporis venit dominus servorum illorum, et posuit rationem cum eis.</div>
<div n="20" type="v">Et accedens qui quinque talenta acceperat, obtulit alia quinque talenta, dicens : Domine, quinque talenta tradidisti mihi, ecce alia quinque superlucratus sum.</div>
<div n="21" type="v">Ait illi dominus ejus : Euge serve bone, et fidelis : quia super pauca fuisti fidelis, super multa te constituam ; intra in gaudium domini tui.</div>
<div n="22" type="v">Accessit autem et qui duo talenta acceperat, et ait : Domine, duo talenta tradidisti mihi, ecce alia duo lucratus sum.</div>
<div n="23" type="v">Ait illi dominus ejus : Euge serve bone, et fidelis : quia super pauca fuisti fidelis, super multa te constituam ; intra in gaudium domini tui.</div>
<div n="24" type="v">Accedens autem et qui unum talentum acceperat, ait : Domine, scio quia homo durus es ; metis ubi non seminasti, et congregas ubi non sparsisti :</div>
<div n="25" type="v">et timens abii, et abscondi talentum tuum in terra : ecce habes quod tuum est.</div>
<div n="26" type="v">Respondens autem dominus ejus, dixit ei : Serve male, et piger, sciebas quia meto ubi non semino, et congrego ubi non sparsi :</div>
<div n="27" type="v">oportuit ergo te committere pecuniam meam numulariis, et veniens ego recepissem utique quod meum est cum usura.</div>
<div n="28" type="v">Tollite itaque ab eo talentum, et date ei qui habet decem talenta :</div>
<div n="29" type="v">omni enim habenti dabitur, et abundabit : ei autem qui non habet, et quod videtur habere, auferetur ab eo.</div>
<div n="30" type="v">Et inutilem servum ejicite in tenebras exteriores : illic erit fletus, et stridor dentium.</div>
<div n="31" type="v">Cum autem venerit Filius hominis in majestate sua, et omnes angeli cum eo, tunc sedebit super sedem majestatis suæ :</div>
<div n="32" type="v">et congregabuntur ante eum omnes gentes, et separabit eos ab invicem, sicut pastor segregat oves ab hædis :</div>
<div n="33" type="v">et statuet oves quidem a dextris suis, hædos autem a sinistris.</div>
<div n="34" type="v">Tunc dicet rex his qui a dextris ejus erunt : Venite benedicti Patris mei, possidete paratum vobis regnum a constitutione mundi :</div>
<div n="35" type="v">esurivi enim, et dedistis mihi manducare : sitivi, et dedistis mihi bibere : hospes eram, et collegistis me :</div>
<div n="36" type="v">nudus, et cooperuistis me : infirmus, et visitastis me : in carcere eram, et venistis ad me.</div>
<div n="37" type="v">Tunc respondebunt ei justi, dicentes : Domine, quando te vidimus esurientem, et pavimus te : sitientem, et dedimus tibi potum ?</div>
<div n="38" type="v">quando autem te vidimus hospitem, et collegimus te : aut nudum, et cooperuimus te ?</div>
<div n="39" type="v">aut quando te vidimus infirmum, aut in carcere, et venimus ad te ?</div>
<div n="40" type="v">Et respondens rex, dicet illis : Amen dico vobis, quamdiu fecistis uni ex his fratribus meis minimis, mihi fecistis.</div>
<div n="41" type="v">Tunc dicet et his qui a sinistris erunt : Discedite a me maledicti in ignem æternum, qui paratus est diabolo, et angelis ejus :</div>
<div n="42" type="v">esurivi enim, et non dedistis mihi manducare : sitivi, et non desistis mihi potum :</div>
<div n="43" type="v">hospes eram, et non collegistis me : nudus, et non cooperuistis me : infirmus, et in carcere, et non visitastis me.</div>
<div n="44" type="v">Tunc respondebunt ei et ipsi, dicentes : Domine, quando te vidimus esurientem, aut sitientem, aut hospitem, aut nudum, aut infirmum, aut in carcere, et non ministravimus tibi ?</div>
<div n="45" type="v">Tunc respondebit illis, dicens : Amen dico vobis : Quamdiu non fecistis uni de minoribus his, nec mihi fecistis.</div>
<div n="46" type="v">Et ibunt hi in supplicium æternum : justi autem in vitam æternam.</div>
</div>
<div n="26" type="ch">
<div n="1" type="v">Et factum est : cum consummasset Jesus sermones hos omnes, dixit discipulis suis :</div>
<div n="2" type="v">Scitis quia post biduum Pascha fiet, et Filius hominis tradetur ut crucifigatur.</div>
<div n="3" type="v">Tunc congregati sunt principes sacerdotum, et seniores populi, in atrium principis sacerdotum, qui dicebatur Caiphas :</div>
<div n="4" type="v">et consilium fecerunt ut Jesum dolo tenerent, et occiderent.</div>
<div n="5" type="v">Dicebant autem : Non in die festo, ne forte tumultus fieret in populo.</div>
<div n="6" type="v">Cum autem Jesus esset in Bethania in domo Simonis leprosi,</div>
<div n="7" type="v">accessit ad eum mulier habens alabastrum unguenti pretiosi, et effudit super caput ipsius recumbentis.</div>
<div n="8" type="v">Videntes autem discipuli, indignati sunt, dicentes : Ut quid perditio hæc ?</div>
<div n="9" type="v">potuit enim istud venundari multo, et dari pauperibus.</div>
<div n="10" type="v">Sciens autem Jesus, ait illis : Quid molesti estis huic mulieri ? opus enim bonum operata est in me.</div>
<div n="11" type="v">Nam semper pauperes habetis vobiscum : me autem non semper habetis.</div>
<div n="12" type="v">Mittens enim hæc unguentum hoc in corpus meum, ad sepeliendum me fecit.</div>
<div n="13" type="v">Amen dico vobis, ubicumque prædicatum fuerit hoc Evangelium in toto mundo, dicetur et quod hæc fecit in memoriam ejus.</div>
<div n="14" type="v">Tunc abiit unus de duodecim, qui dicebatur Judas Iscariotes, ad principes sacerdotum :</div>
<div n="15" type="v">et ait illis : Quid vultis mihi dare, et ego vobis eum tradam ? At illi constituerunt ei triginta argenteos.</div>
<div n="16" type="v">Et exinde quærebat opportunitatem ut eum traderet.</div>
<div n="17" type="v">Prima autem die azymorum accesserunt discipuli ad Jesum, dicentes : Ubi vis paremus tibi comedere Pascha ?</div>
<div n="18" type="v">At Jesus dixit : Ite in civitatem ad quemdam, et dicite ei : Magister dicit : Tempus meum prope est, apud te facio Pascha cum discipulis meis.</div>
<div n="19" type="v">Et fecerunt discipuli sicut constituit illis Jesus, et paraverunt Pascha.</div>
<div n="20" type="v">Vespere autem facto, discumbebat cum duodecim discipulis suis.</div>
<div n="21" type="v">Et edentibus illis, dixit : Amen dico vobis, quia unus vestrum me traditurus est.</div>
<div n="22" type="v">Et contristati valde, cœperunt singuli dicere : Numquid ego sum Domine ?</div>
<div n="23" type="v">At ipse respondens, ait : Qui intingit mecum manum in paropside, hic me tradet.</div>
<div n="24" type="v">Filius quidem hominis vadit, sicut scriptum est de illo : væ autem homini illi, per quem Filius hominis tradetur ! bonum erat ei, si natus non fuisset homo ille.</div>
<div n="25" type="v">Respondens autem Judas, qui tradidit eum, dixit : Numquid ego sum Rabbi ? Ait illi : Tu dixisti.</div>
<div n="26" type="v">Cœnantibus autem eis, accepit Jesus panem, et benedixit, ac fregit, deditque discipulis suis, et ait : Accipite, et comedite : hoc est corpus meum.</div>
<div n="27" type="v">Et accipiens calicem, gratias egit : et dedit illis, dicens : Bibite ex hoc omnes.</div>
<div n="28" type="v">Hic est enim sanguis meus novi testamenti, qui pro multis effundetur in remissionem peccatorum.</div>
<div n="29" type="v">Dico autem vobis : non bibam amodo de hoc genimine vitis usque in diem illum, cum illud bibam vobiscum novum in regno Patris mei.</div>
<div n="30" type="v">Et hymno dicto, exierunt in montem Oliveti.</div>
<div n="31" type="v">Tunc dicit illis Jesus : Omnes vos scandalum patiemini in me in ista nocte. Scriptum est enim : Percutiam pastorem, et dispergentur oves gregis.</div>
<div n="32" type="v">Postquam autem resurrexero, præcedam vos in Galilæam.</div>
<div n="33" type="v">Respondens autem Petrus, ait illi : Et si omnes scandalizati fuerint in te, ego numquam scandalizabor.</div>
<div n="34" type="v">Ait illi Jesus : Amen dico tibi, quia in hac nocte, antequam gallus cantet, ter me negabis.</div>
<div n="35" type="v">Ait illi Petrus : Etiamsi oportuerit me mori tecum, non te negabo. Similiter et omnes discipuli dixerunt.</div>
<div n="36" type="v">Tunc venit Jesus cum illis in villam, quæ dicitur Gethsemani, et dixit discipulis suis : Sedete hic donec vadam illuc, et orem.</div>
<div n="37" type="v">Et assumpto Petro, et duobus filiis Zebedæi, cœpit contristari et mœstus esse.</div>
<div n="38" type="v">Tunc ait illis : Tristis est anima mea usque ad mortem : sustinete hic, et vigilate mecum.</div>
<div n="39" type="v">Et progressus pusillum, procidit in faciem suam, orans, et dicens : Pater mi, si possibile est, transeat a me calix iste : verumtamen non sicut ego volo, sed sicut tu.</div>
<div n="40" type="v">Et venit ad discipulos suos, et invenit eos dormientes, et dicit Petro : Sic non potuistis una hora vigilare mecum ?</div>
<div n="41" type="v">Vigilate, et orate ut non intretis in tentationem. Spiritus quidem promptus est, caro autem infirma.</div>
<div n="42" type="v">Iterum secundo abiit, et oravit, dicens : Pater mi, si non potest hic calix transire nisi bibam illum, fiat voluntas tua.</div>
<div n="43" type="v">Et venit iterum, et invenit eos dormientes : erant enim oculi eorum gravati.</div>
<div n="44" type="v">Et relictis illis, iterum abiit, et oravit tertio, eumdem sermonem dicens.</div>
<div n="45" type="v">Tunc venit ad discipulos suos, et dicit illis : Dormite jam, et requiescite : ecce appropinquavit hora, et Filius hominis tradetur in manus peccatorum.</div>
<div n="46" type="v">Surgite, eamus : ecce appropinquavit qui me tradet.</div>
<div n="47" type="v">Adhuc eo loquente, ecce Judas unus de duodecim venit, et cum eo turba multa cum gladiis et fustibus, missi a principibus sacerdotum, et senioribus populi.</div>
<div n="48" type="v">Qui autem tradidit eum, dedit illis signum, dicens : Quemcumque osculatus fuero, ipse est, tenete eum.</div>
<div n="49" type="v">Et confestim accedens ad Jesum, dixit : Ave Rabbi. Et osculatus est eum.</div>
<div n="50" type="v">Dixitque illi Jesus : Amice, ad quid venisti ? Tunc accesserunt, et manus injecerunt in Jesum, et tenuerunt eum.</div>
<div n="51" type="v">Et ecce unus ex his qui erant cum Jesu, extendens manum, exemit gladium suum, et percutiens servum principis sacerdotum amputavit auriculam ejus.</div>
<div n="52" type="v">Tunc ait illi Jesus : Converte gladium tuum in locum suum : omnes enim, qui acceperint gladium, gladio peribunt.</div>
<div n="53" type="v">An putas, quia non possum rogare patrem meum, et exhibebit mihi modo plusquam duodecim legiones angelorum ?</div>
<div n="54" type="v">Quomodo ergo implebuntur Scripturæ, quia sic oportet fieri ?</div>
<div n="55" type="v">In illa hora dixit Jesus turbis : Tamquam ad latronem existis cum gladiis et fustibus comprehendere me : quotidie apud vos sedebam docens in templo, et non me tenuistis.</div>
<div n="56" type="v">Hoc autem totum factum est, ut adimplerentur Scripturæ prophetarum. Tunc discipuli omnes, relicto eo, fugerunt.</div>
<div n="57" type="v">At illi tenentes Jesum, duxerunt ad Caipham principem sacerdotum, ubi scribæ et seniores convenerant.</div>
<div n="58" type="v">Petrus autem sequebatur eum a longe, usque in atrium principis sacerdotum. Et ingressus intro, sedebat cum ministris, ut videret finem.</div>
<div n="59" type="v">Principes autem sacerdotum, et omne concilium, quærebant falsum testimonium contra Jesum, ut eum morti traderent :</div>
<div n="60" type="v">et non invenerunt, cum multi falsi testes accessissent. Novissime autem venerunt duo falsi testes,</div>
<div n="61" type="v">et dixerunt : Hic dixit : Possum destruere templum Dei, et post triduum reædificare illud.</div>
<div n="62" type="v">Et surgens princeps sacerdotum, ait illi : Nihil respondes ad ea, quæ isti adversum te testificantur ?</div>
<div n="63" type="v">Jesus autem tacebat. Et princeps sacerdotum ait illi : Adjuro te per Deum vivum, ut dicas nobis si tu es Christus Filius Dei.</div>
<div n="64" type="v">Dicit illi Jesus : Tu dixisti. Verumtamen dico vobis, amodo videbitis Filium hominis sedentem a dextris virtutis Dei, et venientem in nubibus cæli.</div>
<div n="65" type="v">Tunc princeps sacerdotum scidit vestimenta sua, dicens : Blasphemavit : quid adhuc egemus testibus ? ecce nunc audistis blasphemiam :</div>
<div n="66" type="v">quid vobis videtur ? At illi respondentes dixerunt : Reus est mortis.</div>
<div n="67" type="v">Tunc exspuerunt in faciem ejus, et colaphis eum ceciderunt, alii autem palmas in faciem ejus dederunt,</div>
<div n="68" type="v">dicentes : Prophetiza nobis Christe, quis est qui te percussit ?</div>
<div n="69" type="v">Petrus vero sedebat foris in atrio : et accessit ad eum una ancilla, dicens : Et tu cum Jesu Galilæo eras.</div>
<div n="70" type="v">At ille negavit coram omnibus, dicens : Nescio quid dicis.</div>
<div n="71" type="v">Exeunte autem illo januam, vidit eum alia ancilla, et ait his qui erant ibi : Et hic erat cum Jesu Nazareno.</div>
<div n="72" type="v">Et iterum negavit cum juramento : Quia non novi hominem.</div>
<div n="73" type="v">Et post pusillum accesserunt qui stabant, et dixerunt Petro : Vere et tu ex illis es : nam et loquela tua manifestum te facit.</div>
<div n="74" type="v">Tunc cœpit detestari et jurare quia non novisset hominem. Et continuo gallus cantavit.</div>
<div n="75" type="v">Et recordatus est Petrus verbi Jesu, quod dixerat : Priusquam gallus cantet, ter me negabis. Et egressus foras, flevit amare.</div>
</div>
<div n="27" type="ch">
<div n="1" type="v">Mane autem facto, consilium inierunt omnes principes sacerdotum et seniores populi adversus Jesum, ut eum morti traderent.</div>
<div n="2" type="v">Et vinctum adduxerunt eum, et tradiderunt Pontio Pilato præsidi.</div>
<div n="3" type="v">Tunc videns Judas, qui eum tradidit, quod damnatus esset, pœnitentia ductus, retulit triginta argenteos principibus sacerdotum, et senioribus,</div>
<div n="4" type="v">dicens : Peccavi, tradens sanguinem justum. At illi dixerunt : Quid ad nos ? tu videris.</div>
<div n="5" type="v">Et projectis argenteis in templo, recessit : et abiens laqueo se suspendit.</div>
<div n="6" type="v">Principes autem sacerdotum, acceptis argenteis, dixerunt : Non licet eos mittere in corbonam : quia pretium sanguinis est.</div>
<div n="7" type="v">Consilio autem inito, emerunt ex illis agrum figuli, in sepulturam peregrinorum.</div>
<div n="8" type="v">Propter hoc vocatus est ager ille, Haceldama, hoc est, Ager sanguinis, usque in hodiernum diem.</div>
<div n="9" type="v">Tunc impletum est quod dictum est per Jeremiam prophetam, dicentem : Et acceperunt triginta argenteos pretium appretiati, quem appretiaverunt a filiis Israël :</div>
<div n="10" type="v">et dederunt eos in agrum figuli, sicut constituit mihi Dominus.</div>
<div n="11" type="v">Jesus autem stetit ante præsidem, et interrogavit eum præses, dicens : Tu es rex Judæorum ? Dicit illi Jesus : Tu dicis.</div>
<div n="12" type="v">Et cum accusaretur a principibus sacerdotum et senioribus, nihil respondit.</div>
<div n="13" type="v">Tunc dicit illi Pilatus : Non audis quanta adversum te dicunt testimonia ?</div>
<div n="14" type="v">Et non respondit ei ad ullum verbum, ita ut miraretur præses vehementer.</div>
<div n="15" type="v">Per diem autem solemnem consueverat præses populi dimittere unum vinctum, quem voluissent :</div>
<div n="16" type="v">habebat autem tunc vinctum insignem, qui dicebatur Barrabas.</div>
<div n="17" type="v">Congregatis ergo illis, dixit Pilatus : Quem vultis dimittam vobis : Barabbam, an Jesum, qui dicitur Christus ?</div>
<div n="18" type="v">Sciebat enim quod per invidiam tradidissent eum.</div>
<div n="19" type="v">Sedente autem illo pro tribunali, misit ad eum uxor ejus, dicens : Nihil tibi, et justo illi : multa enim passa sum hodie per visum propter eum.</div>
<div n="20" type="v">Principes autem sacerdotum et seniores persuaserunt populis ut peterent Barabbam, Jesum vero perderent.</div>
<div n="21" type="v">Respondens autem præses, ait illis : Quem vultis vobis de duobus dimitti ? At illi dixerunt : Barabbam.</div>
<div n="22" type="v">Dicit illis Pilatus : Quid igitur faciam de Jesu, qui dicitur Christus ?</div>
<div n="23" type="v">Dicunt omnes : Crucifigatur. Ait illis præses : Quid enim mali fecit ? At illi magis clamabant dicentes : Crucifigatur.</div>
<div n="24" type="v">Videns autem Pilatus quia nihil proficeret, sed magis tumultus fieret : accepta aqua, lavit manus coram populo, dicens : Innocens ego sum a sanguine justi hujus : vos videritis.</div>
<div n="25" type="v">Et respondens universus populus, dixit : Sanguis ejus super nos, et super filios nostros.</div>
<div n="26" type="v">Tunc dimisit illis Barabbam : Jesum autem flagellatum tradidit eis ut crucifigeretur.</div>
<div n="27" type="v">Tunc milites præsidis suscipientes Jesum in prætorium, congregaverunt ad eum universam cohortem :</div>
<div n="28" type="v">et exeuntes eum, chlamydem coccineam circumdederunt ei,</div>
<div n="29" type="v">et plectentes coronam de spinis, posuerunt super caput ejus, et arundinem in dextera ejus. Et genu flexo ante eum, illudebant ei, dicentes : Ave rex Judæorum.</div>
<div n="30" type="v">Et exspuentes in eum, acceperunt arundinem, et percutiebant caput ejus.</div>
<div n="31" type="v">Et postquam illuserunt ei, exuerunt eum chlamyde, et induerunt eum vestimentis ejus, et duxerunt eum ut crucifigerent.</div>
<div n="32" type="v">Exeuntes autem invenerunt hominem Cyrenæum, nomine Simonem : hunc angariaverunt ut tolleret crucem ejus.</div>
<div n="33" type="v">Et venerunt in locum qui dicitur Golgotha, quod est Calvariæ locus.</div>
<div n="34" type="v">Et dederunt ei vinum bibere cum felle mistum. Et cum gustasset, noluit bibere.</div>
<div n="35" type="v">Postquam autem crucifixerunt eum, diviserunt vestimenta ejus, sortem mittentes : ut impleretur quod dictum est per prophetam dicentem : Diviserunt sibi vestimenta mea, et super vestem meam miserunt sortem.</div>
<div n="36" type="v">Et sedentes servabant eum.</div>
<div n="37" type="v">Et imposuerunt super caput ejus causam ipsius scriptam : Hic est Jesus rex Judæorum.</div>
<div n="38" type="v">Tunc crucifixi sunt cum eo duo latrones : unus a dextris, et unus a sinistris.</div>
<div n="39" type="v">Prætereuntes autem blasphemabant eum moventes capita sua,</div>
<div n="40" type="v">et dicentes : Vah qui destruis templum Dei, et in triduo illud reædificas : salva temetipsum : si Filius Dei es, descende de cruce.</div>
<div n="41" type="v">Similiter et principes sacerdotum illudentes cum scribis et senioribus dicebant :</div>
<div n="42" type="v">Alios salvos fecit, seipsum non potest salvum facere : si rex Israël est, descendat nunc de cruce, et credimus ei :</div>
<div n="43" type="v">confidit in Deo : liberet nunc, si vult eum : dixit enim : Quia Filius Dei sum.</div>
<div n="44" type="v">Idipsum autem et latrones, qui crucifixi erant cum eo, improperabant ei.</div>
<div n="45" type="v">A sexta autem hora tenebræ factæ sunt super universam terram usque ad horam nonam.</div>
<div n="46" type="v">Et circa horam nonam clamavit Jesus voce magna, dicens : Eli, Eli, lamma sabacthani ? hoc est : Deus meus, Deus meus, ut quid dereliquisti me ?</div>
<div n="47" type="v">Quidam autem illic stantes, et audientes, dicebant : Eliam vocat iste.</div>
<div n="48" type="v">Et continuo currens unus ex eis, acceptam spongiam implevit aceto, et imposuit arundini, et dabat ei bibere.</div>
<div n="49" type="v">Ceteri vero dicebant : Sine, videamus an veniat Elias liberans eum.</div>
<div n="50" type="v">Jesus autem iterum clamans voce magna, emisit spiritum.</div>
<div n="51" type="v">Et ecce velum templi scissum est in duas partes a summo usque deorsum : et terra mota est, et petræ scissæ sunt,</div>
<div n="52" type="v">et monumenta aperta sunt : et multa corpora sanctorum, qui dormierant, surrexerunt.</div>
<div n="53" type="v">Et exeuntes de monumentis post resurrectionem ejus, venerunt in sanctam civitatem, et apparuerunt multis.</div>
<div n="54" type="v">Centurio autem, et qui cum eo erant, custodientes Jesum, viso terræmotu, et his quæ fiebant, timuerunt valde, dicentes : Vere Filius Dei erat iste.</div>
<div n="55" type="v">Erant autem ibi mulieres multæ a longe, quæ secutæ erant Jesum a Galilæa, ministrantes ei :</div>
<div n="56" type="v">inter quas erat Maria Magdalene, et Maria Jacobi, et Joseph mater, et mater filiorum Zebedæi.</div>
<div n="57" type="v">Cum autem sero factum esset, venit quidam homo dives ab Arimathæa, nomine Joseph, qui et ipse discipulus erat Jesu :</div>
<div n="58" type="v">hic accessit ad Pilatum, et petiit corpus Jesu. Tunc Pilatus jussit reddi corpus.</div>
<div n="59" type="v">Et accepto corpore, Joseph involvit illud in sindone munda,</div>
<div n="60" type="v">et posuit illud in monumento suo novo, quod exciderat in petra. Et advolvit saxum magnum ad ostium monumenti, et abiit.</div>
<div n="61" type="v">Erant autem ibi Maria Magdalene, et altera Maria, sedentes contra sepulchrum.</div>
<div n="62" type="v">Altera autem die, quæ est post Parasceven, convenerunt principes sacerdotum et pharisæi ad Pilatum,</div>
<div n="63" type="v">dicentes : Domine, recordati sumus, quia seductor ille dixit adhuc vivens : Post tres dies resurgam.</div>
<div n="64" type="v">Jube ergo custodiri sepulchrum usque in diem tertium : ne forte veniant discipuli ejus, et furentur eum, et dicant plebi : Surrexit a mortuis : et erit novissimus error pejor priore.</div>
<div n="65" type="v">Ait illis Pilatus : Habetis custodiam, ite, custodite sicut scitis.</div>
<div n="66" type="v">Illi autem abeuntes, munierunt sepulchrum, signantes lapidem, cum custodibus.</div>
</div>
<div n="28" type="ch">
<div n="1" type="v">Vespere autem sabbati, quæ lucescit in prima sabbati, venit Maria Magdalene, et altera Maria, videre sepulchrum.</div>
<div n="2" type="v">Et ecce terræmotus factus est magnus. Angelus enim Domini descendit de cælo : et accedens revolvit lapidem, et sedebat super eum :</div>
<div n="3" type="v">erat autem aspectus ejus sicut fulgur : et vestimentum ejus sicut nix.</div>
<div n="4" type="v">Præ timore autem ejus exterriti sunt custodes, et facti sunt velut mortui.</div>
<div n="5" type="v">Respondens autem angelus dixit mulieribus : Nolite timere vos : scio enim, quod Jesum, qui crucifixus est, quæritis.</div>
<div n="6" type="v">Non est hic : surrexit enim, sicut dixit : venite, et videte locum ubi positus erat Dominus.</div>
<div n="7" type="v">Et cito euntes, dicite discipulis ejus quia surrexit : et ecce præcedit vos in Galilæam : ibi eum videbitis : ecce prædixi vobis.</div>
<div n="8" type="v">Et exierunt cito de monumento cum timore et gaudio magno, currentes nuntiare discipulis ejus.</div>
<div n="9" type="v">Et ecce Jesus occurrit illis, dicens : Avete. Illæ autem accesserunt, et tenuerunt pedes ejus, et adoraverunt eum.</div>
<div n="10" type="v">Tunc ait illis Jesus : Nolite timere : ite, nuntiare fratribus meis ut eant in Galilæam ; ibi me videbunt.</div>
<div n="11" type="v">Quæ cum abiissent, ecce quidam de custodibus venerunt in civitatem, et nuntiaverunt principibus sacerdotum omnia quæ facta fuerant.</div>
<div n="12" type="v">Et congregati cum senioribus consilio accepto, pecuniam copiosam dederunt militibus,</div>
<div n="13" type="v">dicentes : Dicite quia discipuli ejus nocte venerunt, et furati sunt eum, nobis dormientibus.</div>
<div n="14" type="v">Et si hoc auditum fuerit a præside, nos suadebimus ei, et securos vos faciemus.</div>
<div n="15" type="v">At illi, accepta pecunia, fecerunt sicut erant edocti. Et divulgatum est verbum istud apud Judæos, usque in hodiernum diem.</div>
<div n="16" type="v">Undecim autem discipuli abierunt in Galilæam in montem ubi consituerat illis Jesus.</div>
<div n="17" type="v">Et videntes eum adoraverunt : quidam autem dubitaverunt.</div>
<div n="18" type="v">Et accedens Jesus locutus est eis, dicens : Data est mihi omnis potestas in cælo et in terra :</div>
<div n="19" type="v">euntes ergo docete omnes gentes : baptizantes eos in nomine Patris, et Filii, et Spiritus Sancti :</div>
<div n="20" type="v">docentes eos servare omnia quæcumque mandavi vobis : et ecce ego vobiscum sum omnibus diebus, usque ad consummationem sæculi.</div>
</div>
</div>
<div n="Mark" type="bk">
<div n="1" type="ch">
<div n="1" type="v">Initium Evangelii Jesu Christi, Filii Dei.</div>
<div n="2" type="v">Sicut scriptum est in Isaia propheta : Ecce ego mitto angelum meum ante faciem tuam, qui præparabit viam tuam ante te.</div>
<div n="3" type="v">Vox clamantis in deserto : Parate viam Domini, rectas facite semitas ejus.</div>
<div n="4" type="v">Fuit Joannes in deserto baptizans, et prædicans baptismum pœnitentiæ in remissionem peccatorum.</div>
<div n="5" type="v">Et egrediebatur ad eum omnis Judææ regio, et Jerosolymitæ universi, et baptizabantur ab illo in Jordanis flumine, confitentes peccata sua.</div>
<div n="6" type="v">Et erat Joannes vestitus pilis cameli, et zona pellicea circa lumbos ejus, et locustas et mel silvestre edebat.</div>
<div n="7" type="v">Et prædicabat dicens : Venit fortior post me, cujus non sum dignus procumbens solvere corrigiam calceamentorum ejus.</div>
<div n="8" type="v">Ego baptizavi vos aqua, ille vero baptizabit vos Spiritu Sancto.</div>
<div n="9" type="v">Et factum est : in diebus illis venit Jesus a Nazareth Galilææ : et baptizatus est a Joanne in Jordane.</div>
<div n="10" type="v">Et statim ascendens de aqua, vidit cælos apertos, et Spiritum tamquam columbam descendentem, et manentem in ipso.</div>
<div n="11" type="v">Et vox facta est de cælis : Tu es Filius meus dilectus, in te complacui.</div>
<div n="12" type="v">Et statim Spiritus expulit eum in desertum.</div>
<div n="13" type="v">Et erat in deserto quadraginta diebus, et quadraginta noctibus : et tentabatur a Satana : eratque cum bestiis, et angeli ministrabant illi.</div>
<div n="14" type="v">Postquam autem traditus est Joannes, venit Jesus in Galilæam, prædicans Evangelium regni Dei,</div>
<div n="15" type="v">et dicens : Quoniam impletum est tempus, et appropinquavit regnum Dei : pœnitemini, et credite Evangelio.</div>
<div n="16" type="v">Et præteriens secus mare Galilææ, vidit Simonem, et Andream fratrem ejus, mittentes retia in mare (erant enim piscatores),</div>
<div n="17" type="v">et dixit eis Jesus : Venite post me, et faciam vos fieri piscatores hominum.</div>
<div n="18" type="v">Et protinus relictis retibus, secuti sunt eum.</div>
<div n="19" type="v">Et progressus inde pusillum, vidit Jacobum Zebedæi, et Joannem fratrem ejus, et ipsos componentes retia in navi :</div>
<div n="20" type="v">et statim vocavit illos. Et relicto patre suo Zebedæo in navi cum mercenariis, secuti sunt eum.</div>
<div n="21" type="v">Et ingrediuntur Capharnaum : et statim sabbatis ingressus in synagogam, docebat eos.</div>
<div n="22" type="v">Et stupebant super doctrina ejus : erat enim docens eos quasi potestatem habens, et non sicut scribæ.</div>
<div n="23" type="v">Et erat in synagoga eorum homo in spiritu immundo : et exclamavit,</div>
<div n="24" type="v">dicens : Quid nobis et tibi, Jesu Nazarene ? venisti perdere nos ? scio qui sis, Sanctus Dei.</div>
<div n="25" type="v">Et comminatus est ei Jesus, dicens : Obmutesce, et exi de homine.</div>
<div n="26" type="v">Et discerpens eum spiritus immundus, et exclamans voce magna, exiit ab eo.</div>
<div n="27" type="v">Et mirati sunt omnes, ita ut conquirerent inter se dicentes : Quidnam est hoc ? quænam doctrina hæc nova ? quia in potestate etiam spiritibus immundis imperat, et obediunt ei.</div>
<div n="28" type="v">Et processit rumor ejus statim in omnem regionem Galilææ.</div>
<div n="29" type="v">Et protinus egredientes de synagoga, venerunt in domum Simonis et Andreæ, cum Jacobo et Joanne.</div>
<div n="30" type="v">Decumbebat autem socrus Simonis febricitans : et statim dicunt ei de illa.</div>
<div n="31" type="v">Et accedens elevavit eam, apprehensa manu ejus : et continuo dimisit eam febris, et ministrabat eis.</div>
<div n="32" type="v">Vespere autem facto cum occidisset sol, afferebant ad eum omnes male habentes, et dæmonia habentes :</div>
<div n="33" type="v">et erat omnis civitas congregata ad januam.</div>
<div n="34" type="v">Et curavit multos, qui vexabantur variis languoribus, et dæmonia multa ejiciebat, et non sinebat ea loqui, quoniam sciebant eum.</div>
<div n="35" type="v">Et diluculo valde surgens, egressus abiit in desertum locum, ibique orabat.</div>
<div n="36" type="v">Et prosecutus est eum Simon, et qui cum illo erant.</div>
<div n="37" type="v">Et cum invenissent eum, dixerunt ei : Quia omnes quærunt te.</div>
<div n="38" type="v">Et ait illis : Eamus in proximos vicos, et civitates, ut et ibi prædicem : ad hoc enim veni.</div>
<div n="39" type="v">Et erat prædicans in synagogis eorum, et in omni Galilæa, et dæmonia ejiciens.</div>
<div n="40" type="v">Et venit ad eum leprosus deprecans eum : et genu flexo dixit ei : Si vis, potes me mundare.</div>
<div n="41" type="v">Jesus autem misertus ejus, extendit manum suam : et tangens eum, ait illi : Volo : mundare.</div>
<div n="42" type="v">Et cum dixisset, statim discessit ab eo lepra, et mundatus est.</div>
<div n="43" type="v">Et comminatus est ei, statimque ejecit illum,</div>
<div n="44" type="v">et dicit ei : Vide nemini dixeris : sed vade, ostende te principi sacerdotum, et offer pro emundatione tua, quæ præcepit Moyses in testimonium illis.</div>
<div n="45" type="v">At ille egressus cœpit prædicare, et diffamare sermonem, ita ut jam non posset manifeste introire in civitatem, sed foris in desertis locis esset, et conveniebant ad eum undique.</div>
</div>
<div n="2" type="ch">
<div n="1" type="v">Et iterum intravit Capharnaum post dies,</div>
<div n="2" type="v">et auditum est quod in domo esset, et convenerunt multi, ita ut non caperet neque ad januam, et loquebatur eis verbum.</div>
<div n="3" type="v">Et venerunt ad eum ferentes paralyticum, qui a quatuor portabatur.</div>
<div n="4" type="v">Et cum non possent offerre eum illi præ turba, nudaverunt tectum ubi erat : et patefacientes submiserunt grabatum in quo paralyticus jacebat.</div>
<div n="5" type="v">Cum autem vidisset Jesus fidem illorum, ait paralytico : Fili, dimittuntur tibi peccata tua.</div>
<div n="6" type="v">Erant autem illic quidam de scribis sedentes, et cogitantes in cordibus suis :</div>
<div n="7" type="v">Quid hic sic loquitur ? blasphemat. Quis potest dimittere peccata, nisi solus Deus ?</div>
<div n="8" type="v">Quo statim cognito Jesus spiritu suo, quia sic cogitarent intra se, dicit illis : Quid ista cogitatis in cordibus vestris ?</div>
<div n="9" type="v">Quid est facilius dicere paralytico : Dimittuntur tibi peccata tua : an dicere : Surge, tolle grabatum tuum, et ambula ?</div>
<div n="10" type="v">Ut autem sciatis quia Filius hominis habet potestatem in terra dimittendi peccata (ait paralytico),</div>
<div n="11" type="v">tibi dico : Surge, tolle grabatum tuum, et vade in domum tuam.</div>
<div n="12" type="v">Et statim surrexit ille : et, sublato grabato, abiit coram omnibus, ita ut mirarentur omnes, et honorificent Deum, dicentes : Quia numquam sic vidimus.</div>
<div n="13" type="v">Et egressus est rursus ad mare, omnisque turba veniebat ad eum, et docebat eos.</div>
<div n="14" type="v">Et cum præteriret, vidit Levi Alphæi sedentem ad telonium, et ait illi : Sequere me. Et surgens secutus est eum.</div>
<div n="15" type="v">Et factum est, cum accumberet in domo illius, multi publicani et peccatores simul discumbebant cum Jesu et discipulis ejus : erant enim multi, qui et sequebantur eum.</div>
<div n="16" type="v">Et scribæ et pharisæi videntes quia manducaret cum publicanis et peccatoribus, dicebant discipulis ejus : Quare cum publicanis et peccatoribus manducat et bibit Magister vester ?</div>
<div n="17" type="v">Hoc audito Jesus ait illis : Non necesse habent sani medico, sed qui male habent : non enim veni vocare justos, sed peccatores.</div>
<div n="18" type="v">Et erant discipuli Joannis et pharisæi jejunantes : et veniunt, et dicunt illi : Quare discipuli Joannis et pharisæorum jejunant, tui autem discipuli non jejunant ?</div>
<div n="19" type="v">Et ait illis Jesus : Numquid possunt filii nuptiarum, quamdiu sponsus cum illis est, jejunare ? Quanto tempore habent secum sponsum, non possunt jejunare.</div>
<div n="20" type="v">Venient autem dies cum auferetur ab eis sponsus : et tunc jejunabunt in illis diebus.</div>
<div n="21" type="v">Nemo assumentum panni rudis assuit vestimento veteri : alioquin aufert supplementum novum a veteri, et major scissura fit.</div>
<div n="22" type="v">Et nemo mittit vinum novum in utres veteres : alioquin dirumpet vinum utres, et vinum effundetur, et utres peribunt : sed vinum novum in utres novos mitti debet.</div>
<div n="23" type="v">Et factum est iterum Dominus sabbatis ambularet per sata, et discipuli ejus cœperunt progredi, et vellere spicas.</div>
<div n="24" type="v">Pharisæi autem dicebant ei : Ecce, quid faciunt sabbatis quod non licet ?</div>
<div n="25" type="v">Et ait illis : Numquam legistis quid fecerit David, quando necessitatem habuit, et esuriit ipse, et qui cum eo erant ?</div>
<div n="26" type="v">quomodo introibit in domum Dei sub Abiathar principe sacerdotum, et panes propositionis manducavit, quos non licebat manducare, nisi sacerdotibus, et dedit eis qui cum eo erant ?</div>
<div n="27" type="v">Et dicebat eis : Sabbatum propter hominem factum est, et non homo propter sabbatum.</div>
<div n="28" type="v">Itaque Dominus est Filius hominis, etiam sabbati.</div>
</div>
<div n="3" type="ch">
<div n="1" type="v">Et introivit iterum in synagogam : et erat ibi homo habens manum aridam.</div>
<div n="2" type="v">Et observabant eum, si sabbatis curaret, ut accusarent illum.</div>
<div n="3" type="v">Et ait homini habenti manum aridam : Surge in medium.</div>
<div n="4" type="v">Et dicit eis : Licet sabbatis benefacere, an male ? animam salvam facere, an perdere ? At illi tacebant.</div>
<div n="5" type="v">Et circumspiciens eos cum ira, contristatus super cæcitate cordis eorum, dicit homini : Extende manum tuam. Et extendit, et restituta est manus illi.</div>
<div n="6" type="v">Exeuntes autem pharisæi, statim cum Herodianis consilium faciebant adversus eum quomodo eum perderent.</div>
<div n="7" type="v">Jesus autem cum discipulis suis secessit ad mare : et multa turba a Galilæa et Judæa secuta est eum,</div>
<div n="8" type="v">et ab Jerosolymis, et ab Idumæa, et trans Jordanem : et qui circa Tyrum et Sidonem multitudo magna, audientes quæ faciebat, venerunt ad eum.</div>
<div n="9" type="v">Et dicit discipulis suis ut navicula sibi deserviret propter turbam, ne comprimerent eum :</div>
<div n="10" type="v">multos enim sanabat, ita ut irruerent in eum ut illum tangerent, quotquot habebant plagas.</div>
<div n="11" type="v">Et spiritus immundi, cum illum videbant, procidebant ei : et clamabant, dicentes :</div>
<div n="12" type="v">Tu es Filius Dei. Et vehementer comminabatur eis ne manifestarent illum.</div>
<div n="13" type="v">Et ascendens in montem vocavit ad se quos voluit ipse : et venerunt ad eum.</div>
<div n="14" type="v">Et fecit ut essent duodecim cum illo : et ut mitteret eos prædicare.</div>
<div n="15" type="v">Et dedit illis potestatem curandi infirmitates et ejiciendi dæmonia.</div>
<div n="16" type="v">Et imposuit Simoni nomen Petrus :</div>
<div n="17" type="v">et Jacobum Zebedæi, et Joannem fratrem Jacobi, et imposuit eis nomina Boanerges, quod est, Filii tonitrui :</div>
<div n="18" type="v">et Andræam, et Philippum, et Bartholomæum, et Matthæum, et Thomam, et Jacobum Alphæi, et Thaddæum, et Simonem Cananæum,</div>
<div n="19" type="v">et Judas Iscariotem, qui et tradidit illum.</div>
<div n="20" type="v">Et veniunt ad domum : et convenit iterum turba, ita ut non possent neque panem manducare.</div>
<div n="21" type="v">Et cum audissent sui, exierunt tenere eum : dicebant enim : Quoniam in furorem versus est.</div>
<div n="22" type="v">Et scribæ, qui ab Jerosolymis descenderant, dicebant : Quoniam Beelzebub habet, et quia in principe dæmoniorum ejicit dæmonia.</div>
<div n="23" type="v">Et convocatis eis in parabolis dicebat illis : Quomodo potest Satanas Satanam ejicere ?</div>
<div n="24" type="v">Et si regnum in se dividatur, non potest regnum illud stare.</div>
<div n="25" type="v">Et si domus super semetipsam dispertiatur, non potest domus illa stare.</div>
<div n="26" type="v">Et si Satanas consurrexerit in semetipsum, dispertitus est, et non poterit stare, sed finem habet.</div>
<div n="27" type="v">Nemo potest vasa fortis ingressus in domum diripere, nisi prius fortem alliget, et tunc domum ejus diripiet.</div>
<div n="28" type="v">Amen dico vobis, quoniam omnia dimittentur filiis hominum peccata, et blasphemiæ quibus blasphemaverint :</div>
<div n="29" type="v">qui autem blasphemaverit in Spiritum Sanctum, non habebit remissionem in æternum, sed reus erit æterni delicti.</div>
<div n="30" type="v">Quoniam dicebant : Spiritum immundum habet.</div>
<div n="31" type="v">Et veniunt mater ejus et fratres : et foris stantes miserunt ad eum vocantes eum,</div>
<div n="32" type="v">et sedebat circa eum turba : et dicunt ei : Ecce mater tua et fratres tui foris quærunt te.</div>
<div n="33" type="v">Et respondens eis, ait : Quæ est mater mea et fratres mei ?</div>
<div n="34" type="v">Et circumspiciens eos, qui in circuitu ejus sedebant, ait : Ecce mater mea et fratres mei.</div>
<div n="35" type="v">Qui enim fecerit voluntatem Dei, hic frater meus, et soror mea, et mater est.</div>
</div>
<div n="4" type="ch">
<div n="1" type="v">Et iterum cœpit docere ad mare : et congregata est ad eum turba multa, ita ut navim ascendens sederet in mari, et omnis turba circa mare super terram erat :</div>
<div n="2" type="v">et docebat eos in parabolis multa, et dicebat illis in doctrina sua :</div>
<div n="3" type="v">Audite : ecce exiit seminans ad seminandum.</div>
<div n="4" type="v">Et dum seminat, aliud cecidit circa viam, et venerunt volucres cæli, et comederunt illud.</div>
<div n="5" type="v">Aliud vero cecidit super petrosa, ubi non habuit terram multam : et statim exortum est, quoniam non habebat altitudinem terræ :</div>
<div n="6" type="v">et quando exortus est sol, exæstuavit : et eo quod non habebat radicem, exaruit.</div>
<div n="7" type="v">Et aliud cecidit in spinas : et ascenderunt spinæ, et suffocaverunt illud, et fructum non dedit.</div>
<div n="8" type="v">Et aliud cecidit in terram bonam : et dabat fructum ascendentem et crescentem, et afferebat unum triginta, unum sexaginta, et unum centum.</div>
<div n="9" type="v">Et dicebat : Qui habet aures audiendi, audiat.</div>
<div n="10" type="v">Et cum esset singularis, interrogaverunt eum hi qui cum eo erant duodecim, parabolam.</div>
<div n="11" type="v">Et dicebat eis : Vobis datum est nosse mysterium regni Dei : illis autem, qui foris sunt, in parabolis omnia fiunt :</div>
<div n="12" type="v">ut videntes videant, et non videant : et audientes audiant, et non intelligant : nequando convertantur, et dimittantur eis peccata.</div>
<div n="13" type="v">Et ait illis : Nescitis parabolam hanc ? Et quomodo omnes parabolas cognoscetis ?</div>
<div n="14" type="v">Qui seminat, verbum seminat.</div>
<div n="15" type="v">Hi autem sunt, qui circa viam, ubi seminatur verbum, et cum audierint, confestim venit Satanas, et aufert verbum, quod seminatum est in cordibus eorum.</div>
<div n="16" type="v">Et hi sunt similiter, qui super petrosa seminantur : qui cum audierint verbum, statim cum gaudio accipiunt illud :</div>
<div n="17" type="v">et non habent radicem in se, sed temporales sunt : deinde orta tribulatione et persecutione propter verbum, confestim scandalizantur.</div>
<div n="18" type="v">Et alii sunt qui in spinas seminantur : hi sunt qui verbum audiunt,</div>
<div n="19" type="v">et ærumnæ sæculi, et deceptio divitiarum, et circa reliqua concupiscentiæ introëuntes suffocant verbum, et sine fructu efficitur.</div>
<div n="20" type="v">Et hi sunt qui super terram bonam seminati sunt, qui audiunt verbum, et suscipiunt, et fructificant, unum triginta, unum sexaginta, et unum centum.</div>
<div n="21" type="v">Et dicebat illis : Numquid venit lucerna ut sub modo ponatur, aut sub lecto ? nonne ut super candelabrum ponatur ?</div>
<div n="22" type="v">Non est enim aliquid absconditum, quod non manifestetur : nec factum est occultum, sed ut in palam veniat.</div>
<div n="23" type="v">Si quis habet aures audiendi, audiat.</div>
<div n="24" type="v">Et dicebat illis : Videte quid audiatis. In qua mensura mensi fueritis, remetietur vobis, et adjicietur vobis.</div>
<div n="25" type="v">Qui enim habet, dabitur illi : et qui non habet, etiam quod habet auferetur ab eo.</div>
<div n="26" type="v">Et dicebat : Sic est regnum Dei, quemadmodum si homo jaciat sementem in terram,</div>
<div n="27" type="v">et dormiat, et exsurgat nocte et die, et semen germinet, et increscat dum nescit ille.</div>
<div n="28" type="v">Ultro enim terra fructificat, primum herbam, deinde spicam, deinde plenum frumentum in spica.</div>
<div n="29" type="v">Et cum producerit fructus, statim mittit falcem, quoniam adsit messis.</div>
<div n="30" type="v">Et dicebat : Cui assimilabimus regnum Dei ? aut cui parabolæ comparabimus illud ?</div>
<div n="31" type="v">Sicut granum sinapis, quod cum seminatum fuerit in terra, minus est omnibus seminibus, quæ sunt in terra :</div>
<div n="32" type="v">et cum seminatum fuerit, ascendit, et fit majus omnibus oleribus, et facit ramos magnos, ita ut possint sub umbra ejus aves cæli habitare.</div>
<div n="33" type="v">Et talibus multis parabolis loquebatur eis verbum, prout poterant audire :</div>
<div n="34" type="v">sine parabola autem non loquebatur eis : seorsum autem discipulis suis disserebat omnia.</div>
<div n="35" type="v">Et ait illis in illa die, cum sero esset factum : Transeamus contra.</div>
<div n="36" type="v">Et dimittentes turbam, assumunt eum ita ut erat in navi : et aliæ naves erant cum illo.</div>
<div n="37" type="v">Et facta est procella magna venti, et fluctus mittebat in navim, ita ut impleretur navis.</div>
<div n="38" type="v">Et erat ipse in puppi super cervical dormiens : et excitant eum, et dicunt illi : Magister, non ad te pertinet, quia perimus ?</div>
<div n="39" type="v">Et exsurgens comminatus est vento, et dixit mari : Tace, obmutesce. Et cessavit ventus : et facta est tranquillitas magna.</div>
<div n="40" type="v">Et ait illis : Quid timidi estis ? necdum habetis fidem ? et timuerunt timore magno, et dicebant ad alterutrum : Quis, putas, est iste, quia et ventus et mare obediunt ei ?</div>
</div>
<div n="5" type="ch">
<div n="1" type="v">Et venerunt trans fretum maris in regionem Gerasenorum.</div>
<div n="2" type="v">Et exeunti ei de navi, statim occurrit de monumentis homo in spiritu immundo,</div>
<div n="3" type="v">qui domicilium habebat in monumentis, et neque catenis jam quisquam poterat eum ligare :</div>
<div n="4" type="v">quoniam sæpe compedibus et catenis vinctus, dirupisset catenas, et compedes comminuisset, et nemo poterat eum domare :</div>
<div n="5" type="v">et semper die ac nocte in monumentis, et in montibus erat, clamans, et concidens se lapidibus.</div>
<div n="6" type="v">Videns autem Jesum a longe, cucurrit, et adoravit eum :</div>
<div n="7" type="v">et clamans voce magna dixit : Quid mihi et tibi, Jesu Fili Dei altissimi ? adjuro te per Deum, ne me torqueas.</div>
<div n="8" type="v">Dicebat enim illi : Exi spiritus immunde ab homine.</div>
<div n="9" type="v">Et interrogabat eum : Quod tibi nomen est ? Et dicit ei : Legio mihi nomen est, quia multi sumus.</div>
<div n="10" type="v">Et deprecabatur eum multum, ne se expelleret extra regionem.</div>
<div n="11" type="v">Erat autem ibi circa montem grex porcorum magnus, pascens.</div>
<div n="12" type="v">Et deprecabantur eum spiritus, dicentes : Mitte nos in porcos ut in eos introëamus.</div>
<div n="13" type="v">Et concessit eis statim Jesus. Et exeuntes spiritus immundi introierunt in porcos : et magno impetu grex præcipitatus est in mare ad duo millia, et suffocati sunt in mari.</div>
<div n="14" type="v">Qui autem pascebant eos, fugerunt, et nuntiaverunt in civitatem et in agros. Et egressi sunt videre quid esset factum :</div>
<div n="15" type="v">et veniunt ad Jesum : et vident illum qui a dæmonio vexabatur, sedentem, vestitum, et sanæ mentis, et timuerunt.</div>
<div n="16" type="v">Et narraverunt illis, qui viderant, qualiter factum esset ei qui dæmonium habuerat, et de porcis.</div>
<div n="17" type="v">Et rogare cœperunt eum ut discederet de finibus eorum.</div>
<div n="18" type="v">Cumque ascenderet navim, cœpit illum deprecari, qui a dæmonio vexatus fuerat, ut esset cum illo,</div>
<div n="19" type="v">et non admisit eum, sed ait illi : Vade in domum tuam ad tuos, et annuntia illis quanta tibi Dominus fecerit, et misertus sit tui.</div>
<div n="20" type="v">Et abiit, et cœpit prædicare in Decapoli, quanta sibi fecisset Jesus : et omnes mirabantur.</div>
<div n="21" type="v">Et cum transcendisset Jesus in navi rursum trans fretum, convenit turba multa ad eum, et erat circa mare.</div>
<div n="22" type="v">Et venit quidam de archisynagogis nomine Jairus, et videns eum procidit ad pedes ejus,</div>
<div n="23" type="v">et deprecabatur eum multum, dicens : Quoniam filia mea in extremis est, veni, impone manum super eam, ut salva sit, et vivat.</div>
<div n="24" type="v">Et abiit cum illo, et sequebatur eum turba multa, et comprimebant eum.</div>
<div n="25" type="v">Et mulier, quæ erat in profluvio sanguinis annis duodecim,</div>
<div n="26" type="v">et fuerat multa perpessa a compluribus medicis : et erogaverat omnia sua, nec quidquam profecerat, sed magis deterius habebat :</div>
<div n="27" type="v">cum audisset de Jesu, venit in turba retro, et tetigit vestimentum ejus :</div>
<div n="28" type="v">dicebat enim : Quia si vel vestimentum ejus tetigero, salva ero.</div>
<div n="29" type="v">Et confestim siccatus est fons sanguinis ejus : et sensit corpore quia sanata esset a plaga.</div>
<div n="30" type="v">Et statim Jesus in semetipso cognoscens virtutem quæ exierat de illo, conversus ad turbam, aiebat : Quis tetigit vestimenta mea ?</div>
<div n="31" type="v">Et dicebant ei discipuli sui : Vides turbam comprimentem te, et dicis : Quis me tetigit ?</div>
<div n="32" type="v">Et circumspiciebat videre eam, quæ hoc fecerat.</div>
<div n="33" type="v">Mulier vero timens et tremens, sciens quod factum esset in se, venit et procidit ante eum, et dixit ei omnem veritatem.</div>
<div n="34" type="v">Ille autem dixit ei : Filia, fides tua te salvam fecit : vade in pace, et esto sana a plaga tua.</div>
<div n="35" type="v">Adhuc eo loquente, veniunt ab archisynagago, dicentes : Quia filia tua mortua est : quid ultra vexas magistrum ?</div>
<div n="36" type="v">Jesus autem audito verbo quod dicebatur, ait archisynagogo : Noli timere : tantummodo crede.</div>
<div n="37" type="v">Et non admisit quemquam se sequi nisi Petrum, et Jacobum, et Joannem fratrem Jacobi.</div>
<div n="38" type="v">Et veniunt in domum archisynagogi, et videt tumultum, et flentes, et ejulantes multum.</div>
<div n="39" type="v">Et ingressus, ait illis : Quid turbamini, et ploratis ? puella non est mortua, sed dormit.</div>
<div n="40" type="v">Et irridebant eum. Ipse vero ejectis omnibus assumit patrem, et matrem puellæ, et qui secum erant, et ingreditur ubi puella erat jacens.</div>
<div n="41" type="v">Et tenens manum puellæ, ait illi : Talitha cumi, quod est interpretatum : Puella (tibi dico), surge.</div>
<div n="42" type="v">Et confestim surrexit puella, et ambulabat : erat autem annorum duodecim : et obstupuerunt stupore magno.</div>
<div n="43" type="v">Et præcepit illis vehementer ut nemo id sciret : et dixit dari illi manducare.</div>
</div>
<div n="6" type="ch">
<div n="1" type="v">Et egressus inde, abiit in patriam suam : et sequebantur eum discipuli sui :</div>
<div n="2" type="v">et facto sabbato cœpit in synagoga docere : et multi audientes admirabantur in doctrina ejus, dicentes : Unde huic hæc omnia ? et quæ est sapientia, quæ data est illi, et virtutes tales, quæ per manus ejus efficiuntur ?</div>
<div n="3" type="v">Nonne hic est faber, filius Mariæ, frater Jacobi, et Joseph, et Judæ, et Simonis ? nonne et sorores ejus hic nobiscum sunt ? Et scandalizabantur in illo.</div>
<div n="4" type="v">Et dicebat illis Jesus : Quia non est propheta sine honore nisi in patria sua, et in domo sua, et in cognatione sua.</div>
<div n="5" type="v">Et non poterat ibi virtutem ullam facere, nisi paucos infirmos impositis manibus curavit :</div>
<div n="6" type="v">et mirabatur propter incredulitatem eorum, et circuibat castella in circuitu docens.</div>
<div n="7" type="v">Et vocavit duodecim : et cœpit eos mittere binos, et dabat illis potestatem spirituum immundorum.</div>
<div n="8" type="v">Et præcepit eis ne quid tollerent in via, nisi virgam tantum : non peram, non panem, neque in zona æs,</div>
<div n="9" type="v">sed calceatos sandaliis, et ne induerentur duabus tunicis.</div>
<div n="10" type="v">Et dicebat eis : Quocumque introieritis in domum, illic manete donec exeatis inde :</div>
<div n="11" type="v">et quicumque non receperint vos, nec audierint vos, exeuntes inde, excutite pulverem de pedibus vestris in testimonium illis.</div>
<div n="12" type="v">Et exeuntes prædicabant ut pœnitentiam agerent :</div>
<div n="13" type="v">et dæmonia multa ejiciebant, et ungebant oleo multos ægros, et sanabant.</div>
<div n="14" type="v">Et audivit rex Herodes (manifestum enim factum est nomen ejus), et dicebat : Quia Joannes Baptista resurrexit a mortuis : et propterea virtutes operantur in illo.</div>
<div n="15" type="v">Alii autem dicebant : Quia Elias est ; alii vero dicebant : Quia propheta est, quasi unus ex prophetis.</div>
<div n="16" type="v">Quo audito Herodes ait : Quem ego decollavi Joannem, hic a mortuis resurrexit.</div>
<div n="17" type="v">Ipse enim Herodes misit, ac tenuit Joannem, et vinxit eum in carcere propter Herodiadem uxorem Philippi fratris sui, quia duxerat eam.</div>
<div n="18" type="v">Dicebat enim Joannes Herodi : Non licet tibi habere uxorem fratris tui.</div>
<div n="19" type="v">Herodias autem insidiabatur illi : et volebat occidere eum, nec poterat.</div>
<div n="20" type="v">Herodes enim metuebat Joannem, sciens eum virum justum et sanctum : et custodiebat eum, et audito eo multa faciebat, et libenter eum audiebat.</div>
<div n="21" type="v">Et cum dies opportunus accidisset, Herodes natalis sui cœnam fecit principibus, et tribunis, et primis Galilææ :</div>
<div n="22" type="v">cumque introisset filia ipsius Herodiadis, et saltasset, et placuisset Herodi, simulque recumbentibus, rex ait puellæ : Pete a me quod vis, et dabo tibi :</div>
<div n="23" type="v">et juravit illi : Quia quidquid petieris dabo tibi, licet dimidium regni mei.</div>
<div n="24" type="v">Quæ cum exisset, dixit matri suæ : Quid petam ? At illa dixit : Caput Joannis Baptistæ.</div>
<div n="25" type="v">Cumque introisset statim cum festinatione ad regem, petivit dicens : Volo ut protinus des mihi in disco caput Joannis Baptistæ.</div>
<div n="26" type="v">Et contristatus est rex : propter jusjurandum, et propter simul discumbentes, noluit eam contristare :</div>
<div n="27" type="v">sed misso speculatore præcepit afferri caput ejus in disco. Et decollavit eum in carcere,</div>
<div n="28" type="v">et attulit caput ejus in disco : et dedit illud puellæ, et puella dedit matri suæ.</div>
<div n="29" type="v">Quo audito, discipuli ejus venerunt, et tulerunt corpus ejus : et posuerunt illud in monumento.</div>
<div n="30" type="v">Et convenientes Apostoli ad Jesum, renuntiaverunt ei omnia quæ egerant, et docuerant.</div>
<div n="31" type="v">Et ait illis : Venite seorsum in desertum locum, et requiescite pusillum. Erant enim qui veniebant et redibant multi : et nec spatium manducandi habebant.</div>
<div n="32" type="v">Et ascendentes in navim, abierunt in desertum locum seorsum.</div>
<div n="33" type="v">Et viderunt eos abeuntes, et cognoverunt multi : et pedestres de omnibus civitatibus concurrerunt illuc, et prævenerunt eos.</div>
<div n="34" type="v">Et exiens vidit turbam multam Jesus : et misertus est super eos, quia erant sicut oves non habentes pastorem, et cœpit docere multa.</div>
<div n="35" type="v">Et cum jam hora multa fieret, accesserunt discipuli ejus, dicentes : Desertus est locus hic, et jam hora præteriit :</div>
<div n="36" type="v">dimitte illos, ut euntes in proximas villas et vicos, emant sibi cibos, quos manducent.</div>
<div n="37" type="v">Et respondens ait illis : Date illis vos manducare. Et dixerunt ei : Euntes emamus ducentis denariis panes, et dabimus illis manducare.</div>
<div n="38" type="v">Et dicit eis : Quot panes habetis ? ite, et videte. Et cum cognovissent, dicunt : Quinque, et duos pisces.</div>
<div n="39" type="v">Et præcepit illis ut accumbere facerent omnes secundum contubernia super viride fœnum.</div>
<div n="40" type="v">Et discubuerunt in partes per centenos et quinquagenos.</div>
<div n="41" type="v">Et acceptis quinque panibus et duobus pisces, intuens in cælum, benedixit, et fregit panes, et dedit discipulis suis, ut ponerent ante eos : et duos pisces divisit omnibus.</div>
<div n="42" type="v">Et manducaverunt omnes, et saturati sunt.</div>
<div n="43" type="v">Et sustulerunt reliquias, fragmentorum duodecim cophinos plenos, et de piscibus.</div>
<div n="44" type="v">Erant autem qui manducaverunt quinque millia virorum.</div>
<div n="45" type="v">Et statim coëgit discipulos suos ascendere navim, ut præcederent eum trans fretum ad Bethsaidam, dum ipse dimitteret populum.</div>
<div n="46" type="v">Et cum dimisisset eos, abiit in montem orare.</div>
<div n="47" type="v">Et cum sero esset, erat navis in medio mari et ipse solus in terra.</div>
<div n="48" type="v">Et videns eos laborantes in remigando (erat enim ventus contrarius eis) et circa quartam vigiliam noctis venit ad eos ambulans supra mare : et volebat præterire eos.</div>
<div n="49" type="v">At illi ut viderunt eum ambulantem supra mare, putaverunt phantasma esse, et exclamaverunt.</div>
<div n="50" type="v">Omnes enim viderunt eum, et conturbati sunt. Et statim locutus est cum eis, et dixit eis : Confidite, ego sum : nolite timere.</div>
<div n="51" type="v">Et ascendit ad illos in navim, et cessavit ventus. Et plus magis intra se stupebant :</div>
<div n="52" type="v">non enim intellexerunt de panibus : erat enim cor eorum obcæcatum.</div>
<div n="53" type="v">Et cum transfretassent, venerunt in terram Genesareth, et applicuerunt.</div>
<div n="54" type="v">Cumque egressi essent de navi, continuo cognoverunt eum :</div>
<div n="55" type="v">et percurrentes universam regionem illam, cœperunt in grabatis eos, qui se male habebant, circumferre, ubi audiebant eum esse.</div>
<div n="56" type="v">Et quocumque introibat, in vicos, vel in villas aut civitates, in plateis ponebant infirmos, et deprecabantur eum, ut vel fimbriam vestimenti ejus tangerent, et quotquot tangebant eum, salvi fiebant.</div>
</div>
<div n="7" type="ch">
<div n="1" type="v">Et conveniunt ad eum pharisæi, et quidam de scribis, venientes ab Jerosolymis.</div>
<div n="2" type="v">Et cum vidissent quosdam ex discipulis ejus communibus manibus, id est non lotis, manducare panes, vituperaverunt.</div>
<div n="3" type="v">Pharisæi enim, et omnes Judæi, nisi crebro laverint manus, non manducant, tenentes traditionem seniorum :</div>
<div n="4" type="v">et a foro nisi baptizentur, non comedunt : et alia multa sunt, quæ tradita sunt illis servare, baptismata calicum, et urceorum, et æramentorum, et lectorum :</div>
<div n="5" type="v">et interrogabant eum pharisæi et scribæ : Quare discipuli tui non ambulant juxta traditionem seniorum, sed communibus manibus manducant panem ?</div>
<div n="6" type="v">At ille respondens, dixit eis : Bene prophetavit Isaias de vobis hypocritis, sicut scriptum est : Populus hic labiis me honorat, cor autem eorum longe est a me :</div>
<div n="7" type="v">in vanum autem me colunt, docentes doctrinas, et præcepta hominum.</div>
<div n="8" type="v">Relinquentes enim mandatum Dei, tenetis traditionem hominum, baptismata urceorum et calicum : et alia similia his facitis multa.</div>
<div n="9" type="v">Et dicebat illis : Bene irritum facitis præceptum Dei, ut traditionem vestram servetis.</div>
<div n="10" type="v">Moyses enim dixit : Honora patrem tuum, et matrem tuam. Et : Qui maledixerit patri, vel matri, morte moriatur.</div>
<div n="11" type="v">Vos autem dicitis : Si dixerit homo patri, aut matri, Corban (quod est donum) quodcumque ex me, tibi profuerit :</div>
<div n="12" type="v">et ultra non dimittitis eum quidquam facere patri suo, aut matri,</div>
<div n="13" type="v">rescindentes verbum Dei per traditionem vestram, quam tradidistis : et similia hujusmodi multa facitis.</div>
<div n="14" type="v">Et advocans iterum turbam, dicebat illis : Audite me omnes, et intelligite.</div>
<div n="15" type="v">Nihil est extra hominem introiens in eum, quod possit eum coinquare, sed quæ de homine procedunt illa sunt quæ communicant hominem.</div>
<div n="16" type="v">Si quis habet aures audiendi, audiat.</div>
<div n="17" type="v">Et cum introisset in domum a turba, interrogabant eum discipuli ejus parabolam.</div>
<div n="18" type="v">Et ait illis : Sic et vos imprudentes estis ? Non intelligitis quia omne extrinsecus introiens in hominem, non potest eum communicare :</div>
<div n="19" type="v">quia non intrat in cor ejus, sed in ventrum vadit, et in secessum exit, purgans omnes escas ?</div>
<div n="20" type="v">Dicebat autem, quoniam quæ de homine exeunt, illa communicant hominem.</div>
<div n="21" type="v">Ab intus enim de corde hominum malæ cogitationes procedunt, adulteria, fornicationes, homicidia,</div>
<div n="22" type="v">furta, avaritiæ, nequitiæ, dolus, impudicitiæ, oculus malus, blasphemia, superbia, stultitia.</div>
<div n="23" type="v">Omnia hæc mala ab intus procedunt, et communicant hominem.</div>
<div n="24" type="v">Et inde surgens abiit in fines Tyri et Sidonis : et ingressus domum, neminem voluit scire, et non potuit latere.</div>
<div n="25" type="v">Mulier enim statim ut audivit de eo, cujus filia habebat spiritum immundum, intravit, et procidit ad pedes ejus.</div>
<div n="26" type="v">Erat enim mulier gentilis, Syrophœnissa genere. Et rogabat eum ut dæmonium ejiceret de filia ejus.</div>
<div n="27" type="v">Qui dixit illi : Sine prius saturari filios : non est enim bonum sumere panem filiorum, et mittere canibus.</div>
<div n="28" type="v">At illa respondit, et dixit illi : Utique Domine, nam et catelli comedunt sub mensa de micis puerorum.</div>
<div n="29" type="v">Et ait illi : Propter hunc sermonem vade : exiit dæmonium a filia tua.</div>
<div n="30" type="v">Et cum abiisset domum suam, invenit puellam jacentem supra lectum, et dæmonium exiisse.</div>
<div n="31" type="v">Et iterum exiens de finibus Tyri, venit per Sidonem ad mare Galilææ inter medios fines Decapoleos.</div>
<div n="32" type="v">Et adducunt ei surdum, et mutum, et deprecabantur eum, ut imponat illi manum.</div>
<div n="33" type="v">Et apprehendens eum de turba seorsum, misit digitos suos in auriculas ejus : et exspuens, tetigit linguam ejus :</div>
<div n="34" type="v">et suscipiens in cælum, ingemuit, et ait illi : Ephphetha, quod est, Adaperire.</div>
<div n="35" type="v">Et statim apertæ sunt aures ejus, et solutum est vinculum linguæ ejus, et loquebatur recte.</div>
<div n="36" type="v">Et præcepit illis ne cui dicerent. Quanto autem eis præcipiebat, tanto magis plus prædicabant :</div>
<div n="37" type="v">et eo amplius admirabantur, dicentes : Bene omnia fecit : et surdos fecit audire, et mutos loqui.</div>
</div>
<div n="8" type="ch">
<div n="1" type="v">In diebus illis iterum cum turba multa esset, nec haberent quod manducarent, convocatis discipulis, ait illis :</div>
<div n="2" type="v">Misereor super turbam : quia ecce jam triduo sustinent me, nec habent quod manducent :</div>
<div n="3" type="v">et si dimisero eos jejunos in domum suam, deficient in via : quidam enim ex eis de longe venerunt.</div>
<div n="4" type="v">Et responderunt ei discipuli sui : Unde illos quis poterit saturare panibus in solitudine ?</div>
<div n="5" type="v">Et interrogavit eos : Quot panes habetis ? Qui dixerunt : Septem.</div>
<div n="6" type="v">Et præcepit turbæ discumbere super terram. Et accipiens septem panes, gratias agens fregit, et dabat discipulis suis ut apponerent, et apposuerunt turbæ.</div>
<div n="7" type="v">Et habebant pisciculos paucos : et ipsos benedixit, et jussit apponi.</div>
<div n="8" type="v">Et manducaverunt, et saturati sunt, et sustulerunt quod superaverat de fragmentis, septem sportas.</div>
<div n="9" type="v">Erant autem qui manducaverunt, quasi quatuor millia : et dimisit eos.</div>
<div n="10" type="v">Et statim ascendens navim cum discipulis suis, venit in partes Dalmanutha.</div>
<div n="11" type="v">Et exierunt pharisæi, et cœperunt conquirere cum eo, quærentes ab illo signum de cælo, tentantes eum.</div>
<div n="12" type="v">Et ingemiscens spiritu, ait : Quid generatio ista signum quærit ? Amen dico vobis, si dabitur generationi isti signum.</div>
<div n="13" type="v">Et dimittens eos, ascendit iterum navim et abiit trans fretum.</div>
<div n="14" type="v">Et obliti sunt panes sumere : et nisi unum panem non habebant secum in navi.</div>
<div n="15" type="v">Et præcipiebat eis, dicens : Videte, et cavete a fermento pharisæorum, et fermento Herodis.</div>
<div n="16" type="v">Et cogitabant ad alterutrum, dicentes : quia panes non habemus.</div>
<div n="17" type="v">Quo cognito, ait illis Jesus : Quid cogitatis, quia panes non habetis ? nondum cognoscetis nec intelligitis ? adhuc cæcatum habetis cor vestrum ?</div>
<div n="18" type="v">oculos habentes non videtis ? et aures habentes non auditis ? nec recordamini,</div>
<div n="19" type="v">quando quinque panes fregi in quinque millia : quot cophinos fragmentorum plenos sustulistis ? Dicunt ei : Duodecim.</div>
<div n="20" type="v">Quando et septem panes in quatuor millia : quot sportas fragmentorum tulistis ? Et dicunt ei : Septem.</div>
<div n="21" type="v">Et dicebat eis : Quomodo nondum intelligitis ?</div>
<div n="22" type="v">Et veniunt Bethsaidam, et adducunt ei cæcum, et rogabant eum ut illum tangeret.</div>
<div n="23" type="v">Et apprehensa manu cæci, eduxit eum extra vicum : et exspuens in oculos ejus impositis manibus suis, interrogavit eum si quid videret.</div>
<div n="24" type="v">Et aspiciens, ait : Video homines velut arbores ambulantes.</div>
<div n="25" type="v">Deinde iterum imposuit manus super oculos ejus : et cœpit videre : et restitutus est ita ut clare videret omnia.</div>
<div n="26" type="v">Et misit illum in domum suam, dicens : Vade in domum tuam : et si in vicum introieris, nemini dixeris.</div>
<div n="27" type="v">Et egressus est Jesus, et discipuli ejus in castella Cæsareæ Philippi : et in via interrogabat discipulos suos, dicens eis : Quem me dicunt esse homines ?</div>
<div n="28" type="v">Qui responderunt illi, dicentes : Joannem Baptistam, alii Eliam, alii vero quasi unum de prophetis.</div>
<div n="29" type="v">Tunc dicit illis : Vos vero quem me esse dicitis ? Respondens Petrus, ait ei : Tu es Christus.</div>
<div n="30" type="v">Et comminatus est eis, ne cui dicerent de illo.</div>
<div n="31" type="v">Et cœpit docere eos quoniam oportet Filium hominis pati multa, et reprobari a senioribus, et a summis sacerdotibus et scribis, et occidi : et post tres dies resurgere.</div>
<div n="32" type="v">Et palam verbum loquebatur. Et apprehendens eum Petrus, cœpit increpare eum.</div>
<div n="33" type="v">Qui conversus, et videns discipulos suos, comminatus est Petro, dicens : Vade retro me Satana, quoniam non sapis quæ Dei sunt, sed quæ sunt hominum.</div>
<div n="34" type="v">Et convocata turba cum discipulis suis, dixit eis : Si quis vult me sequi, deneget semetipsum : et tollat crucem suam, et sequatur me.</div>
<div n="35" type="v">Qui enim voluerit animam suam salvam facere, perdet eam : qui autem perdiderit animam suam propter me, et Evangelium, salvam faciet eam.</div>
<div n="36" type="v">Quid enim proderit homini, si lucretur mundum totum et detrimentum animæ suæ faciat ?</div>
<div n="37" type="v">Aut quid dabit homo commutationis pro anima sua ?</div>
<div n="38" type="v">Qui enim me confusus fuerit, et verba mea in generatione ista adultera et peccatrice, et Filius hominis confundetur eum, cum venerit in gloria Patris sui cum angelis sanctis.</div>
<div n="39" type="v">Et dicebat illis : Amen dico vobis, quia sunt quidam de hic stantibus, qui non gustabunt mortem donec videant regnum Dei veniens in virtute.</div>
</div>
<div n="9" type="ch">
<div n="1" type="v">Et post dies sex assumit Jesus Petrum, et Jacobum, et Joannem, et ducit illos in montem excelsum seorsum solos, et transfiguratus est coram ipsis.</div>
<div n="2" type="v">Et vestimenta ejus facta sunt splendentia, et candida nimis velut nix, qualia fullo non potest super terram candida facere.</div>
<div n="3" type="v">Et apparuit illis Elias cum Moyse : et erant loquentes cum Jesu.</div>
<div n="4" type="v">Et respondens Petrus, ait Jesu : Rabbi, bonum est nos hic esse : et faciamus tria tabernacula, tibi unum, et Moysi unum, et Eliæ unum.</div>
<div n="5" type="v">Non enim sciebat quid diceret : erant enim timore exterriti.</div>
<div n="6" type="v">Et facta est nubes obumbrans eos : et venit vox de nube, dicens : Hic est Filius meus carissimus : audite illum.</div>
<div n="7" type="v">Et statim circumspicientes, neminem amplius viderunt, nisi Jesum tantum secum.</div>
<div n="8" type="v">Et descendentibus illis de monte, præcepit illis ne cuiquam quæ vidissent, narrarent : nisi cum Filius hominis a mortuis resurrexerit.</div>
<div n="9" type="v">Et verbum continuerunt apud se : conquirentes quid esset, cum a mortuis resurrexerit.</div>
<div n="10" type="v">Et interrogabant eum, dicentes : Quid ergo dicunt pharisæi et scribæ, quia Eliam oportet venire primum ?</div>
<div n="11" type="v">Qui respondens, ait illis : Elias cum venerit primo, restituet omnia : et quomodo scriptum est in Filium hominis, ut multa patiatur et contemnatur.</div>
<div n="12" type="v">Sed dico vobis quia et Elias venit (et fecerunt illi quæcumque voluerunt) sicut scriptum est de eo.</div>
<div n="13" type="v">Et veniens ad discipulos suos, vidit turbam magnam circa eos, et scribas conquirentes cum illis.</div>
<div n="14" type="v">Et confestim omnis populus videns Jesum, stupefactus est, et expaverunt, et accurrentes salutabant eum.</div>
<div n="15" type="v">Et interrogavit eos : Quid inter vos conquiritis ?</div>
<div n="16" type="v">Et respondens unus de turba, dixit : Magister, attuli filium meum ad te habentem spiritum mutum :</div>
<div n="17" type="v">qui ubicumque eum apprehenderit, allidit illum, et spumat, et stridet dentibus, et arescit : et dixi discipulis tuis ut ejicerent illum, et non potuerunt.</div>
<div n="18" type="v">Qui respondens eis, dixit : O generatio incredula, quamdiu apud vos ero ? quamdiu vos patiar ? afferte illum ad me.</div>
<div n="19" type="v">Et attulerunt eum. Et cum vidisset eum, statim spiritus conturbavit illum : et elisus in terram, volutabatur spumans.</div>
<div n="20" type="v">Et interrogavit patrem ejus : Quantum temporis est ex quo ei hoc accidit ? At ille ait : Ab infantia :</div>
<div n="21" type="v">et frequenter eum in ignem, et in aquas misit ut eum perderet : sed si quid potes, adjuva nos, misertus nostri.</div>
<div n="22" type="v">Jesus autem ait illi : Si potes credere, omnia possibilia sunt credenti.</div>
<div n="23" type="v">Et continuo exclamans pater pueri, cum lacrimis aiebat : Credo, Domine ; adjuva incredulitatem meam.</div>
<div n="24" type="v">Et cum videret Jesus concurrentem turbam, comminatus est spiritui immundo, dicens illi : Surde et mute spiritus, ego præcipio tibi, exi ab eo : et amplius ne introëas in eum.</div>
<div n="25" type="v">Et exclamans, et multum discerpens eum, exiit ab eo, et factus est sicut mortuus, ita ut multi dicerent : Quia mortuus est.</div>
<div n="26" type="v">Jesus autem tenens manum ejus elevavit eum, et surrexit.</div>
<div n="27" type="v">Et cum introisset in domum, discipuli ejus secreto interrogabant eum : Quare nos non potuimus ejicere eum ?</div>
<div n="28" type="v">Et dixit illis : Hoc genus in nullo potest exire, nisi in oratione et jejunio.</div>
<div n="29" type="v">Et inde profecti prætergrediebantur Galilæam : nec volebat quemquam scire.</div>
<div n="30" type="v">Docebat autem discipulos suos, et dicebat illis : Quoniam Filius hominis tradetur in manus hominum, et occident eum, et occisus tertia die resurget.</div>
<div n="31" type="v">At illi ignorabant verbum : et timebant interrogare eum.</div>
<div n="32" type="v">Et venerunt Capharnaum. Qui cum domi essent, interrogabat eos : Quid in via tractabatis ?</div>
<div n="33" type="v">At illi tacebant : siquidem in via inter se disputaverunt : quis eorum major esset.</div>
<div n="34" type="v">Et residens vocavit duodecim, et ait illis : Si quis vult primus esse, erit omnium novissimus, et omnium minister.</div>
<div n="35" type="v">Et accipiens puerum, statuit eum in medio eorum : quem cum complexus esset, ait illis :</div>
<div n="36" type="v">Quisquis unum ex hujusmodi pueris receperit in nomine meo, me recipit : et quicumque me susceperit, non me suscipit, sed eum qui misit me.</div>
<div n="37" type="v">Respondit illi Joannes, dicens : Magister, vidimus quemdam in nomine tuo ejicientem dæmonia, qui non sequitur nos, et prohibuimus eum.</div>
<div n="38" type="v">Jesus autem ait : Nolite prohibere eum : nemo est enim qui faciat virtutem in nomine meo, et possit cito male loqui de me :</div>
<div n="39" type="v">qui enim non est adversum vos, pro vobis est.</div>
<div n="40" type="v">Quisquis enim potum dederit vobis calicem aquæ in nomine meo, quia Christi estis : amen dico vobis, non perdet mercedem suam.</div>
<div n="41" type="v">Et quisquis scandalizaverit unum ex his pusillis credentibus in me : bonum est ei magis si circumdaretur mola asinaria collo ejus, et in mare mitteretur.</div>
<div n="42" type="v">Et si scandalizaverit te manus tua, abscide illam : bonum est tibi debilem introire in vitam, quam duas manus habentem ire in gehennam, in ignem inextinguibilem,</div>
<div n="43" type="v">ubi vermis eorum non moritur, et ignis non extinguitur.</div>
<div n="44" type="v">Et si pes tuus te scandalizat, amputa illum : bonum est tibi claudum introire in vitam æternam, quam duos pedes habentem mitti in gehennam ignis inextinguibilis,</div>
<div n="45" type="v">ubi vermis eorum non moritur, et ignis non extinguitur.</div>
<div n="46" type="v">Quod si oculus tuus scandalizat te, ejice eum : bonum est tibi luscum introire in regnum Dei, quam duos oculos habentem mitti in gehennam ignis,</div>
<div n="47" type="v">ubi vermis eorum non moritur, et ignis non extinguitur.</div>
<div n="48" type="v">Omnis enim igne salietur, et omnis victima sale salietur.</div>
<div n="49" type="v">Bonum est sal : quod si sal insulsum fuerit, in quo illud condietis ? Habete in vobis sal, et pacem habete inter vos.</div>
</div>
<div n="10" type="ch">
<div n="1" type="v">Et inde exsurgens venit in fines Judææ ultra Jordanem : et conveniunt iterum turbæ ad eum : et sicut consueverat, iterum docebat illos.</div>
<div n="2" type="v">Et accedentes pharisæi interrogabant eum : Si licet vero uxorem dimittere : tentantes eum.</div>
<div n="3" type="v">At ille respondens, dixit eis : Quid vobis præcepit Moyses ?</div>
<div n="4" type="v">Qui dixerunt : Moyses permisit libellum repudii scribere, et dimittere.</div>
<div n="5" type="v">Quibus respondens Jesus, ait : Ad duritiam cordis vestri scripsit vobis præceptum istud :</div>
<div n="6" type="v">ab initio autem creaturæ masculum et feminam fecit eos Deus.</div>
<div n="7" type="v">Propter hoc relinquet homo patrem suum et matrem, et adhærebit ad uxorem suam :</div>
<div n="8" type="v">et erunt duo in carne una. Itaque jam non sunt duo, sed una caro.</div>
<div n="9" type="v">Quod ergo Deus conjunxit, homo non separet.</div>
<div n="10" type="v">Et in domo iterum discipuli ejus de eodem interrogaverunt eum.</div>
<div n="11" type="v">Et ait illis : Quicumque dimiserit uxorem suam, et aliam duxerit, adulterium committit super eam.</div>
<div n="12" type="v">Et si uxor dimiserit virum suum, et alii nupserit, mœchatur.</div>
<div n="13" type="v">Et offerebant illi parvulos ut tangeret illos. Discipuli autem comminabantur offerentibus.</div>
<div n="14" type="v">Quos cum videret Jesus, indigne tulit, et ait illis : Sinite parvulos venire ad me, et ne prohibueritis eos : talium enim est regnum Dei.</div>
<div n="15" type="v">Amen dico vobis : Quisquis non receperit regnum Dei velut parvulus, non intrabit in illud.</div>
<div n="16" type="v">Et complexans eos, et imponens manus super illos, benedicebat eos.</div>
<div n="17" type="v">Et cum egressus esset in viam, procurrens quidam genu flexo ante eum, rogabat eum : Magister bone, quid faciam ut vitam æternam percipiam ?</div>
<div n="18" type="v">Jesus autem dixit ei : Quid me dicis bonum ? nemo bonus, nisi unus Deus.</div>
<div n="19" type="v">Præcepta nosti : ne adulteres, ne occidas, ne fureris, ne falsum testimonium dixeris, ne fraudum feceris, honora patrem tuum et matrem.</div>
<div n="20" type="v">At ille respondens, ait illi : Magister, hæc omnia observavi a juventute mea.</div>
<div n="21" type="v">Jesus autem intuitus eum, dilexit eum, et dixit ei : Unum tibi deest : vade, quæcumque habes vende, et da pauperibus, et habebis thesaurum in cælo : et veni, sequere me.</div>
<div n="22" type="v">Qui contristatus in verbo, abiit mœrens : erat enim habens multas possessiones.</div>
<div n="23" type="v">Et circumspiciens Jesus, ait discipulis suis : Quam difficile qui pecunias habent, in regnum Dei introibunt !</div>
<div n="24" type="v">Discipuli autem obstupescebant in verbis ejus. At Jesus rursus respondens ait illis : Filioli, quam difficile est, confidentes in pecuniis, in regnum Dei introire !</div>
<div n="25" type="v">Facilius est camelum per foramen acus transire, quam divitem intrare in regnum Dei.</div>
<div n="26" type="v">Qui magis admirabantur, dicentes ad semetipsos : Et quis potest salvus fieri ?</div>
<div n="27" type="v">Et intuens illos Jesus, ait : Apud homines impossibile est, sed non apud Deum : omnia enim possibilia sunt apud Deum.</div>
<div n="28" type="v">Et cœpit ei Petrus dicere : Ecce nos dimisimus omnia, et secuti sumus te.</div>
<div n="29" type="v">Respondens Jesus, ait : Amen dico vobis : Nemo est qui reliquerit domum, aut fratres, aut sorores, aut patrem, aut matrem, aut filios, aut agros propter me et propter Evangelium,</div>
<div n="30" type="v">qui non accipiat centies tantum, nunc in tempore hoc : domos, et fratres, et sorores, et matres, et filios, et agros, cum persecutionibus, et in sæculo futuro vitam æternam.</div>
<div n="31" type="v">Multi autem erunt primi novissimi, et novissimi primi.</div>
<div n="32" type="v">Erant autem in via ascendentes Jerosolymam : et præcedebat illos Jesus, et stupebant : et sequentes timebant. Et assumens iterum duodecim, cœpit illis dicere quæ essent ei eventura.</div>
<div n="33" type="v">Quia ecce ascendimus Jerosolymam, et Filius hominis tradetur principibus sacerdotum, et scribis, et senioribus, et damnabunt eum morte, et tradent eum gentibus :</div>
<div n="34" type="v">et illudent ei, et conspuent eum, et flagellabunt eum, et interficient eum : et tertia die resurget.</div>
<div n="35" type="v">Et accedunt ad eum Jacobus et Joannes filii Zebedæi, dicentes : Magister, volumus ut quodcumque petierimus, facias nobis.</div>
<div n="36" type="v">At ille dixit eis : Quid vultis ut faciam vobis ?</div>
<div n="37" type="v">Et dixerunt : Da nobis ut unus ad dexteram tuam, et alius ad sinistram tuam sedeamus in gloria tua.</div>
<div n="38" type="v">Jesus autem ait eis : Nescitis quid petatis : potestis bibere calicem, quem ego bibo, aut baptismo, quo ego baptizor, baptizari ?</div>
<div n="39" type="v">At illi dixerunt ei : Possumus. Jesus autem ait eis : Calicem quidem, quem ego bibo, bibetis ; et baptismo, quo ego baptizor, baptizabimini :</div>
<div n="40" type="v">sedere autem ad dexteram meam, vel ad sinistram, non est meum dare vobis, sed quibus paratum est.</div>
<div n="41" type="v">Et audientes decem, cœperunt indignari de Jacobo et Joanne.</div>
<div n="42" type="v">Jesus autem vocans eos, ait illis : Scitis quia hi, qui videntur principari gentibus, dominantur eis : et principes eorum potestatem habent ipsorum.</div>
<div n="43" type="v">Non ita est autem in vobis, sed quicumque voluerit fieri major, erit vester minister :</div>
<div n="44" type="v">et quicumque voluerit in vobis primus esse, erit omnium servus.</div>
<div n="45" type="v">Nam et Filius hominis non venit ut ministraretur ei, sed ut ministraret, et daret animam suam redemptionem pro multis.</div>
<div n="46" type="v">Et veniunt Jericho : et proficiscente eo de Jericho, et discipulis ejus, et plurima multitudine, filius Timæ Bartimæus cæcus, sedebat juxta viam mendicans.</div>
<div n="47" type="v">Qui cum audisset quia Jesus Nazarenus est, cœpit clamare, et dicere : Jesu fili David, miserere mei.</div>
<div n="48" type="v">Et comminabantur ei multi ut taceret. At ille multo magis clamabat : Fili David, miserere mei.</div>
<div n="49" type="v">Et stans Jesus præcepit illum vocari. Et vocant cæcum, dicentes ei : Animæquior esto : surge, vocat te.</div>
<div n="50" type="v">Qui projecto vestimento suo exiliens, venit ad eum.</div>
<div n="51" type="v">Et respondens Jesus dixit illi : Quid tibi vis faciam ? Cæcus autem dixit ei : Rabboni, ut videam.</div>
<div n="52" type="v">Jesus autem ait illi : Vade, fides tua te salvum fecit. Et confestim vidit, et sequebatur eum in via.</div>
</div>
<div n="11" type="ch">
<div n="1" type="v">Et cum appropinquarent Jerosolymæ et Bethaniæ ad montem Olivarum, mittit duos ex discipulis suis,</div>
<div n="2" type="v">et ait illis : Ite in castellum, quod contra vos est, et statim introëuntes illuc, invenietis pullum ligatum, super quem nemo adhuc hominum sedit : solvite illum, et adducite.</div>
<div n="3" type="v">Et si quis vobis dixerit : Quid facitis ? dicite, quia Domino necessarius est : et continuo illum dimittet huc.</div>
<div n="4" type="v">Et abeuntes invenerunt pullum ligatum ante januam foris in bivio : et solvunt eum.</div>
<div n="5" type="v">Et quidam de illic stantibus dicebant illis : Quid facitis solventes pullum ?</div>
<div n="6" type="v">Qui dixerunt eis sicut præceperat illis Jesus, et dimiserunt eis.</div>
<div n="7" type="v">Et duxerunt pullum ad Jesum : et imponunt illi vestimenta sua, et sedit super eum.</div>
<div n="8" type="v">Multi autem vestimenta sua straverunt in via : alii autem frondes cædebant de arboribus, et sternebant in via.</div>
<div n="9" type="v">Et qui præibant, et qui sequebantur, clamabant, dicentes : Hosanna : benedictus qui venit in nomine Domini :</div>
<div n="10" type="v">benedictum quod venit regnum patris nostri David : hosanna in excelsis.</div>
<div n="11" type="v">Et introivit Jerosolymam in templum : et circumspectis omnibus, cum jam vespera esset hora, exiit in Bethaniam cum duodecim.</div>
<div n="12" type="v">Et alia die cum exirent a Bethania, esuriit.</div>
<div n="13" type="v">Cumque vidisset a longe ficum habentem folia, venit si quid forte inveniret in ea : et cum venisset ad eam, nihil invenit præter folia : non enim erat tempus ficorum.</div>
<div n="14" type="v">Et respondens dixit ei : Jam non amplius in æternum ex te fructum quisquam manducet. Et audiebant discipuli ejus.</div>
<div n="15" type="v">Et veniunt in Jerosolymam. Et cum introisset in templum, cœpit ejicere vendentes et ementes in templo : et mensas numulariorum, et cathedras vendentium columbas evertit :</div>
<div n="16" type="v">et non sinebat ut quisquam transferret vas per templum :</div>
<div n="17" type="v">et docebat, dicens eis : Nonne scriptum est : Quia domus mea, domus orationis vocabitur omnibus gentibus ? vos autem fecistis eam speluncam latronum.</div>
<div n="18" type="v">Quo audito principes sacerdotum et scribæ, quærebant quomodo eum perderent : timebant enim eum, quoniam universa turba admirabatur super doctrina ejus.</div>
<div n="19" type="v">Et cum vespera facta esset, egrediebatur de civitate.</div>
<div n="20" type="v">Et cum mane transirent, viderunt ficum aridam factam a radicibus.</div>
<div n="21" type="v">Et recordatus Petrus, dixit ei : Rabbi, ecce ficus, cui maledixisti, aruit.</div>
<div n="22" type="v">Et respondens Jesus ait illis : Habete fidem Dei.</div>
<div n="23" type="v">Amen dico vobis, quia quicumque dixerit huic monti : Tollere, et mittere in mare, et non hæsitaverit in corde suo, sed crediderit, quia quodcumque dixerit fiat, fiat ei.</div>
<div n="24" type="v">Propterea dico vobis, omnia quæcumque orantes petitis, credite quia accipietis, et evenient vobis.</div>
<div n="25" type="v">Et cum stabitis ad orandum, dimittite si quis habetis adversus aliquem : ut et Pater vester, qui in cælis est, dimittat vobis peccata vestra.</div>
<div n="26" type="v">Quod si vos non dimiseritis : nec Pater vester, qui in cælis est, dimittet vobis peccata vestra.</div>
<div n="27" type="v">Et veniunt rursus Jerosolymam. Et cum ambularet in templo, accedunt ad eum summi sacerdotes, et scribæ, et seniores :</div>
<div n="28" type="v">et dicunt ei : In qua potestate hæc facis ? et quis dedit tibi hanc potestatem ut ista facias ?</div>
<div n="29" type="v">Jesus autem respondens, ait illis : Interrogabo vos et ego unum verbum, et respondete mihi : et dicam vobis in qua potestate hæc faciam.</div>
<div n="30" type="v">Baptismus Joannis, de cælo erat, an ex hominibus ? Respondete mihi.</div>
<div n="31" type="v">At illi cogitabant secum, dicentes : Si dixerimus : De cælo, dicet : Quare non credidistis ei ?</div>
<div n="32" type="v">Si dixerimus : Ex hominibus, timemus populum : omnes enim habebant Joannem quia vere propheta esset.</div>
<div n="33" type="v">Et respondentes dicunt Jesu : Nescimus. Et respondens Jesus ait illis : Neque ego dico vobis in qua potestate hæc faciam.</div>
</div>
<div n="12" type="ch">
<div n="1" type="v">Et cœpit illis in parabolis loqui : Vineam pastinavit homo, et circumdedit sepem, et fodit lacum, et ædificavit turrim, et locavit eam agricolis, et peregre profectus est.</div>
<div n="2" type="v">Et misit ad agricolas in tempore servum ut ab agricolis acciperet de fructu vineæ.</div>
<div n="3" type="v">Qui apprehensum eum ceciderunt, et dimiserunt vacuum.</div>
<div n="4" type="v">Et iterum misit ad illos alium servum : et illum in capite vulneraverunt, et contumeliis affecerunt.</div>
<div n="5" type="v">Et rursum alium misit, et illum occiderunt : et plures alios : quosdam cædentes, alios vero occidentes.</div>
<div n="6" type="v">Adhuc ergo unum habens filium carissimum, et illum misit ad eos novissimum, dicens : Quia reverebuntur filium meum.</div>
<div n="7" type="v">Coloni autem dixerunt ad invicem : Hic est hæres : venite, occidamus eum : et nostra erit hæreditas.</div>
<div n="8" type="v">Et apprehendentes eum, occiderunt : et ejecerunt extra vineam.</div>
<div n="9" type="v">Quid ergo faciet dominus vineæ ? Veniet, et perdet colonos, et dabit vineam aliis.</div>
<div n="10" type="v">Nec scripturam hanc legistis : Lapidem quem reprobaverunt ædificantes, hic factus est in caput anguli :</div>
<div n="11" type="v">a Domino factum est istud, et est mirabile in oculis nostris ?</div>
<div n="12" type="v">Et quærebant eum tenere : et timuerunt turbam : cognoverunt enim quoniam ad eos parabolam hanc dixerit. Et relicto eo abierunt.</div>
<div n="13" type="v">Et mittunt ad eum quosdam ex pharisæis, et herodianis, ut eum caperent in verbo.</div>
<div n="14" type="v">Qui venientes dicunt ei : Magister, scimus quia verax es, et non curas quemquam : nec enim vides in faciem hominum, sed in veritate viam Dei doces. Licet dari tributum Cæsari, an non dabimus ?</div>
<div n="15" type="v">Qui sciens versutiam illorum, ait illos : Quid me tentatis ? afferte mihi denarium ut videam.</div>
<div n="16" type="v">At illi attulerunt ei. Et ait illis : Cujus est imago hæc, et inscriptio ? Dicunt ei : Cæsaris.</div>
<div n="17" type="v">Respondens autem Jesus dixit illis : Reddite igitur quæ sunt Cæsaris, Cæsari : et quæ sunt Dei, Deo. Et mirabantur super eo.</div>
<div n="18" type="v">Et venerunt ad eum sadducæi, qui dicunt resurrectionem non esse : et interrogabant eum, dicentes :</div>
<div n="19" type="v">Magister, Moyses nobis scripsit, ut si cujus frater mortuus fuerit, et dimiserit uxorem, et filios non reliquerit, accipiat frater ejus uxorem ipsius, et resuscitet semen fratri suo.</div>
<div n="20" type="v">Septem ergo fratres erant : et primus accepit uxorem, et mortuus est non relicto semine.</div>
<div n="21" type="v">Et secundus accepit eam, et mortuus est : et nec iste reliquit semen. Et tertius similiter.</div>
<div n="22" type="v">Et acceperunt eam similiter septem : et non reliquerunt semen. Novissima omnium defuncta est et mulier.</div>
<div n="23" type="v">In resurrectione ergo cum resurrexerint, cujus de his erit uxor ? septem enim habuerunt eam uxorem.</div>
<div n="24" type="v">Et respondens Jesus, ait illis : Nonne ideo erratis, non scientes Scripturas, neque virtutem Dei ?</div>
<div n="25" type="v">Cum enim a mortuis resurrexerint, neque nubent, neque nubentur, sed sunt sicut angeli in cælis.</div>
<div n="26" type="v">De mortuis autem quod resurgant, non legistis in libro Moysi, super rubum, quomodo dixerit illi Deus, inquiens : Ego sum Deus Abraham, et Deus Isaac, et Deus Jacob ?</div>
<div n="27" type="v">Non est Deus mortuorum, sed vivorum. Vos ergo multum erratis.</div>
<div n="28" type="v">Et accessit unus de scribis, qui audierat illos conquirentes, et videns quoniam bene illis responderit, interrogavit eum quod esset primum omnium mandatum.</div>
<div n="29" type="v">Jesus autem respondit ei : Quia primum omnium mandatum est : Audi Israël, Dominus Deus tuus, Deus unus est :</div>
<div n="30" type="v">et diliges Dominum Deum tuum ex tota corde tuo, et ex tota anima tua, et ex tota mente tua, et ex tota virtute tua. Hoc est primum mandatum.</div>
<div n="31" type="v">Secundum autem simile est illi : Diliges proximum tuum tamquam teipsum. Majus horum aliud mandatum non est.</div>
<div n="32" type="v">Et ait illi scriba : Bene, Magister, in veritate dixisti, quia unus est Deus, et non est alius præter eum.</div>
<div n="33" type="v">Et ut diligatur ex toto corde, et ex toto intellectu, et ex tota anima, et ex tota fortitudine, et diligere proximum tamquam seipsum, majus est omnibus holocautomatibus, et sacrificiis.</div>
<div n="34" type="v">Jesus autem videns quod sapienter respondisset, dixit illi : Non es longe a regno Dei. Et nemo jam audebat eum interrogare.</div>
<div n="35" type="v">Et respondens Jesus dicebat, docens in templo : Quomodo dicunt scribæ Christum filium esse David ?</div>
<div n="36" type="v">Ipse enim David dicit in Spiritu Sancto : Dixit Dominus Domino meo : Sede a dextris meis, donec ponam inimicos tuos scabellum pedum tuorum.</div>
<div n="37" type="v">Ipse ergo David dicit eum Dominum, et unde est filius ejus ? Et multa turba eum libenter audivit.</div>
<div n="38" type="v">Et dicebat eis in doctrina sua : Cavete a scribis, qui volunt in stolis ambulare, et salutari in foro,</div>
<div n="39" type="v">et in primis cathedris sedere in synagogis, et primos discubitus in cœnis :</div>
<div n="40" type="v">qui devorant domos viduarum sub obtentu prolixæ orationis : hi accipient prolixius judicium.</div>
<div n="41" type="v">Et sedens Jesus contra gazophylacium, aspiciebat quomodo turba jactaret æs in gazophylacium, et multi divites jactabant multa.</div>
<div n="42" type="v">Cum venisset autem vidua una pauper, misit duo minuta, quod est quadrans,</div>
<div n="43" type="v">et convocans discipulos suos, ait illis : Amen dico vobis, quoniam vidua hæc pauper plus omnibus misit, qui miserunt in gazophylacium.</div>
<div n="44" type="v">Omnes enim ex eo, quod abundabat illis, miserunt : hæc vero de penuria sua omnia quæ habuit misit totum victum suum.</div>
</div>
<div n="13" type="ch">
<div n="1" type="v">Et cum egrederetur de templo, ait illi unus ex discipulis suis : Magister, aspice quales lapides, et quales structuræ.</div>
<div n="2" type="v">Et respondens Jesus, ait illi : Vides has omnes magnas ædificationes ? Non relinquetur lapis super lapidem, qui non destruatur.</div>
<div n="3" type="v">Et cum sederet in monte Olivarum contra templum, interrogabant eum separatim Petrus, et Jacobus, et Joannes, et Andreas :</div>
<div n="4" type="v">Dic nobis, quando ista fient ? et quod signum erit, quando hæc omnia incipient consummari ?</div>
<div n="5" type="v">Et respondens Jesus cœpit dicere illis : Videte ne quid vos seducat :</div>
<div n="6" type="v">multi enim venient in nomine meo, dicentes quia ego sum : et multos seducent.</div>
<div n="7" type="v">Cum audieritis autem bella, et opiniones bellorum, ne timueritis : oportet enim hæc fieri : sed nondum finis.</div>
<div n="8" type="v">Exsurget enim gens contra gentem, et regnum super regnum, et erunt terræmotus per loca, et fames. Initium dolorum hæc.</div>
<div n="9" type="v">Videte autem vosmetipsos. Tradent enim vos in consiliis, et in synagogis vapulabitis, et ante præsides et reges stabitis propter me, in testimonium illis.</div>
<div n="10" type="v">Et in omnes gentes primum oportet prædicari Evangelium.</div>
<div n="11" type="v">Et cum duxerint vos tradentes, nolite præcogitare quid loquamini : sed quod datum vobis fuerit in illa hora, id loquimini : non enim vos estis loquentes, sed Spiritus Sanctus.</div>
<div n="12" type="v">Tradet autem frater fratrem in mortem, et pater filium : et consurgent filii in parentes, et morte afficient eos.</div>
<div n="13" type="v">Et eritis odio omnibus propter nomen meum. Qui autem sustinuerit in finem, hic salvus erit.</div>
<div n="14" type="v">Cum autem videritis abominationem desolationis stantem, ubi non debet, qui legit, intelligat : tunc qui in Judæa sunt, fugiant in montes :</div>
<div n="15" type="v">et qui super tectum, ne descendat in domum, nec introëat ut tollat quid de domo sua :</div>
<div n="16" type="v">et qui in agro erit, non revertatur retro tollere vestimentum suum.</div>
<div n="17" type="v">Væ autem prægnantibus et nutrientibus in illis diebus.</div>
<div n="18" type="v">Orate vero ut hieme non fiant.</div>
<div n="19" type="v">Erunt enim dies illi tribulationes tales quales non fuerunt ab initio creaturæ, quam condidit Deus usque nunc, neque fient.</div>
<div n="20" type="v">Et nisi breviasset Dominus dies, non fuisset salva omnis caro : sed propter electos, quos elegit, breviavit dies.</div>
<div n="21" type="v">Et tunc si quis vobis dixerit : Ecce hic est Christus, ecce illic, ne credideritis.</div>
<div n="22" type="v">Exsurgent enim pseudochristi et pseudoprophetæ, et dabunt signa et portenta ad seducendos, si fieri potest, etiam electos.</div>
<div n="23" type="v">Vos ergo videte : ecce prædixi vobis omnia.</div>
<div n="24" type="v">Sed in illis diebus, post tribulationem illam, sol contenebrabitur, et luna non dabit splendorem suum :</div>
<div n="25" type="v">et stellæ cæli erunt decidentes, et virtutes, quæ in cælis sunt, movebuntur.</div>
<div n="26" type="v">Et tunc videbunt Filium hominis venientem in nubibus cum virtute multa et gloria.</div>
<div n="27" type="v">Et tunc mittet angelos suos, et congregabit electos suos a quatuor ventis, a summo terræ usque ad summum cæli.</div>
<div n="28" type="v">A ficu autem discite parabolam. Cum jam ramus ejus tener fuerit, et nata fuerint folia, cognoscitis quia in proximo sit æstas :</div>
<div n="29" type="v">sic et vos cum videritis hæc fieri, scitote quod in proximo sit, in ostiis.</div>
<div n="30" type="v">Amen dico vobis, quoniam non transibit generatio hæc, donec omnia ista fiant.</div>
<div n="31" type="v">Cælum et terra transibunt, verba autem mea non transibunt.</div>
<div n="32" type="v">De die autem illo vel hora nemo scit, neque angeli in cælo, neque Filius, nisi Pater.</div>
<div n="33" type="v">Videte, vigilate, et orate : nescitis enim quando tempus sit.</div>
<div n="34" type="v">Sicut homo qui peregre profectus reliquit domum suam, et dedit servis suis potestatem cujusque operis, et janitori præcepit ut vigilet,</div>
<div n="35" type="v">vigilate ergo (nescitis enim quando dominus domus veniat : sero, an media nocte, an galli cantu, an mane),</div>
<div n="36" type="v">ne, cum venerit repente, inveniat vos dormientes.</div>
<div n="37" type="v">Quod autem vobis dico, omnibus dico : Vigilate.</div>
</div>
<div n="14" type="ch">
<div n="1" type="v">Erat autem Pascha et azyma post biduum : et quærebant summi sacerdotes et scribæ quomodo eum dolo tenerent, et occiderent.</div>
<div n="2" type="v">Dicebant autem : Non in die festo, ne forte tumultus fieret in populo.</div>
<div n="3" type="v">Et cum esset Bethaniæ in domo Simonis leprosi, et recumberet, venit mulier habens alabastrum unguenti nardi spicati pretiosi : et fracto alabastro, effudit super caput ejus.</div>
<div n="4" type="v">Erant autem quidam indigne ferentes intra semetipsos, et dicentes : Ut quid perditio ista unguenti facta est ?</div>
<div n="5" type="v">poterat enim unguentum istud venundari plus quam trecentis denariis, et dari pauperibus. Et fremebant in eam.</div>
<div n="6" type="v">Jesus autem dixit : Sinite eam, quid illi molesti estis ? Bonum opus operata est in me :</div>
<div n="7" type="v">semper enim pauperes habetis vobiscum : et cum volueritis, potestis illis benefacere : me autem non semper habetis.</div>
<div n="8" type="v">Quod habuit hæc, fecit : prævenit ungere corpus meum in sepulturam.</div>
<div n="9" type="v">Amen dico vobis : Ubicumque prædicatum fuerit Evangelium istud in universo mundo, et quod fecit hæc, narrabitur in memoriam ejus.</div>
<div n="10" type="v">Et Judas Iscariotes, unus de duodecim, abiit ad summos sacerdotes, ut proderet eum illis.</div>
<div n="11" type="v">Qui audientes gavisi sunt : et promiserunt ei pecuniam se daturos. Et quærebat quomodo illum opportune traderet.</div>
<div n="12" type="v">Et primo die azymorum quando Pascha immolabant, dicunt ei discipuli : Quo vis eamus, et paremus tibi ut manduces Pascha ?</div>
<div n="13" type="v">Et mittit duos ex discipulis suis, et dicit eis : Ite in civitatem, et occurret vobis homo lagenam aquæ bajulans : sequimini eum,</div>
<div n="14" type="v">et quocumque introierit, dicite domino domus, quia magister dicit : Ubi est refectio mea, ubi Pascha cum discipulis meis manducem ?</div>
<div n="15" type="v">Et ipse vobis demonstrabit cœnaculum grande, stratum : et illic parate nobis.</div>
<div n="16" type="v">Et abierunt discipuli ejus, et venerunt in civitatem : et invenerunt sicut dixerat illis, et paraverunt Pascha.</div>
<div n="17" type="v">Vespere autem facto, venit cum duodecim.</div>
<div n="18" type="v">Et discumbentibus eis, et manducantibus, ait Jesus : Amen dico vobis, quia unus ex vobis tradet me, qui manducat mecum.</div>
<div n="19" type="v">At illi cœperunt contristari, et dicere ei singulatim : Numquid ego ?</div>
<div n="20" type="v">Qui ait illis : Unus ex duodecim, qui intingit mecum manum in catino.</div>
<div n="21" type="v">Et Filius quidem hominis vadit sicut scriptum est de eo : væ autem homini illi per quem Filius hominis tradetur ! bonum erat ei, si non esset natus homo ille.</div>
<div n="22" type="v">Et manducantibus illis, accepit Jesus panem : et benedicens fregit, et dedit eis, et ait : Sumite, hoc est corpus meum.</div>
<div n="23" type="v">Et accepto calice, gratias agens dedit eis : et biberunt ex illo omnes.</div>
<div n="24" type="v">Et ait illis : Hic est sanguis meus novi testamenti, qui pro multis effundetur.</div>
<div n="25" type="v">Amen dico vobis, quia jam non bibam de hoc genimine vitis usque in diem illum, cum illud bibam novum in regno Dei.</div>
<div n="26" type="v">Et hymno dicto exierunt in montem Olivarum.</div>
<div n="27" type="v">Et ait eis Jesus : Omnes scandalizabimini in me in nocte ista : quia scriptum est : Percutiam pastorem, et dispergentur oves.</div>
<div n="28" type="v">Sed postquam resurrexero, præcedam vos in Galilæam.</div>
<div n="29" type="v">Petrus autem ait illi : Et si omnes scandalizati fuerint in te, sed non ego.</div>
<div n="30" type="v">Et ait illi Jesus : Amen dico tibi, quia tu hodie in nocte hac, priusquam gallus vocem bis dederit, ter me es negaturus.</div>
<div n="31" type="v">At ille amplius loquebatur : Et si oportuerit me simul commori tibi, non te negabo. Similiter autem et omnes dicebant.</div>
<div n="32" type="v">Et veniunt in prædium, cui nomen Gethsemani. Et ait discipulis suis : Sedete hic donec orem.</div>
<div n="33" type="v">Et assumit Petrum, et Jacobum, et Joannem secum : et cœpit pavere et tædere.</div>
<div n="34" type="v">Et ait illis : Tristis est anima mea usque ad mortem : sustinete hic, et vigilate.</div>
<div n="35" type="v">Et cum processisset paululum, procidit super terram : et orabat ut, si fieri posset, transiret ab eo hora :</div>
<div n="36" type="v">et dixit : Abba pater, omnia tibi possibilia sunt, transfer calicem hunc a me : sed non quod ego volo, sed quod tu.</div>
<div n="37" type="v">Et venit, et invenit eos dormientes. Et ait Petro : Simon, dormis ? non potuisti una hora vigilare ?</div>
<div n="38" type="v">Vigilate et orate, ut non intretis in tentationem. Spiritus quidem promptus est, caro vero infirma.</div>
<div n="39" type="v">Et iterum abiens oravit, eumdem sermonem dicens.</div>
<div n="40" type="v">Et reversus, denuo invenit eos dormientes (erant enim oculi eorum gravati), et ignorabant quid responderent ei.</div>
<div n="41" type="v">Et venit tertio, et ait illis : Dormite jam, et requiescite. Sufficit : venit hora : ecce Filius hominis tradetur in manus peccatorum.</div>
<div n="42" type="v">Surgite, eamus : ecce qui me tradet, prope est.</div>
<div n="43" type="v">Et, adhuc eo loquente, venit Judas Iscariotes unus de duodecim, et cum eo turba multa cum gladiis et lignis, a summis sacerdotibus, et scribis, et senioribus.</div>
<div n="44" type="v">Dederat autem traditor ejus signum eis, dicens : Quemcumque osculatus fuero, ipse est, tenete eum, et ducite caute.</div>
<div n="45" type="v">Et cum venisset, statim accedens ad eum, ait : Ave Rabbi : et osculatus est eum.</div>
<div n="46" type="v">At illi manus injecerunt in eum, et tenuerunt eum.</div>
<div n="47" type="v">Unus autem quidam de circumstantibus educens gladium, percussit servum summi sacerdotis : et amputavit illi auriculam.</div>
<div n="48" type="v">Et respondens Jesus, ait illis : Tamquam ad latronem existis cum gladiis et lignis comprehendere me ?</div>
<div n="49" type="v">quotidie eram apud vos in templo docens, et non me tenuistis. Sed ut impleantur Scripturæ.</div>
<div n="50" type="v">Tunc discipuli ejus relinquentes eum, omnes fugerunt.</div>
<div n="51" type="v">Adolescens autem quidam sequebatur eum amictus sindone super nudo : et tenuerunt eum.</div>
<div n="52" type="v">At ille rejecta sindone, nudus profugit ab eis.</div>
<div n="53" type="v">Et adduxerunt Jesum ad summum sacerdotem : et convenerunt omnes sacerdotes, et scribæ, et seniores.</div>
<div n="54" type="v">Petrus autem a longe secutus est eum usque intro in atrium summi sacerdotis : et sedebat cum ministris ad ignem, et calefaciebat se.</div>
<div n="55" type="v">Summi vero sacerdotes et omne concilium quærebant adversus Jesum testimonium, ut eum morti traderent, nec inveniebant.</div>
<div n="56" type="v">Multi enim testimonium falsum dicebant adversus eum : et convenientia testimonia non erant.</div>
<div n="57" type="v">Et quidam surgentes, falsum testimonium ferebant adversus eum, dicentes :</div>
<div n="58" type="v">Quoniam nos audivimus eum dicentem : Ego dissolvam templum hoc manu factum, et per triduum aliud non manu factum ædificabo.</div>
<div n="59" type="v">Et non erat conveniens testimonium illorum.</div>
<div n="60" type="v">Et exsurgens summus sacerdos in medium, interrogavit Jesum, dicens : Non respondes quidquam ad ea quæ tibi objiciuntur ab his ?</div>
<div n="61" type="v">Ille autem tacebat, et nihil respondit. Rursum summus sacerdos interrogabat eum, et dixit ei : Tu es Christus Filius Dei benedicti ?</div>
<div n="62" type="v">Jesus autem dixit illi : Ego sum : et videbitis Filium hominis sedentem a dextris virtutis Dei, et venientem cum nubibus cæli.</div>
<div n="63" type="v">Summus autem sacerdos scindens vestimenta sua, ait : Quid adhuc desideramus testes ?</div>
<div n="64" type="v">Audistis blasphemiam : quid vobis videtur ? Qui omnes condemnaverunt eum esse reum mortis.</div>
<div n="65" type="v">Et cœperunt quidam conspuere eum, et velare faciem ejus, et colaphis eum cædere, et dicere ei : Prophetiza : et ministri alapis eum cædebant.</div>
<div n="66" type="v">Et cum esset Petrus in atrio deorsum, venit una ex ancillis summi sacerdotis :</div>
<div n="67" type="v">et cum vidisset Petrum calefacientem se, aspiciens illum, ait : Et tu cum Jesu Nazareno eras.</div>
<div n="68" type="v">At ille negavit, dicens : Neque scio, neque novi quid dicas. Et exiit foras ante atrium, et gallus cantavit.</div>
<div n="69" type="v">Rursus autem cum vidisset illum ancilla, cœpit dicere circumstantibus : Quia hic ex illis est.</div>
<div n="70" type="v">At ille iterum negavit. Et post pusillum rursus qui astabant, dicebant Petro : Vere ex illis es : nam et Galilæus es.</div>
<div n="71" type="v">Ille autem cœpit anathematizare et jurare : Quia nescio hominem istum, quem dicitis.</div>
<div n="72" type="v">Et statim gallus iterum cantavit. Et recordatus est Petrus verbi, quod dixerat ei Jesus : Priusquam gallus cantet bis, ter me negabis. Et cœpit flere.</div>
</div>
<div n="15" type="ch">
<div n="1" type="v">Et confestim, mane consilium facientes summi sacerdotes cum senioribus, et scribis, et universo concilio, vincientes Jesum, duxerunt, et tradiderunt Pilato.</div>
<div n="2" type="v">Et interrogavit eum Pilatus : Tu es rex Judæorum ? At ille respondens, ait illi : Tu dicis.</div>
<div n="3" type="v">Et accusabant eum summi sacerdotes in multis.</div>
<div n="4" type="v">Pilatus autem rursum interrogavit eum, dicens : Non respondes quidquam ? vide in quantis te accusant.</div>
<div n="5" type="v">Jesus autem amplius nihil respondit, ita ut miraretur Pilatus.</div>
<div n="6" type="v">Per diem autem festum solebat dimittere illis unum ex vinctis, quemcumque petissent.</div>
<div n="7" type="v">Erat autem qui dicebatur Barrabas, qui cum seditiosis erat vinctus, qui in seditione fecerat homicidium.</div>
<div n="8" type="v">Et cum ascendisset turba, cœpit rogare, sicut semper faciebat illis.</div>
<div n="9" type="v">Pilatus autem respondit eis, et dixit : Vultis dimittam vobis regem Judæorum ?</div>
<div n="10" type="v">Sciebat enim quod per invidiam tradidissent eum summi sacerdotes.</div>
<div n="11" type="v">Pontifices autem concitaverunt turbam, ut magis Barabbam dimitteret eis.</div>
<div n="12" type="v">Pilatus autem iterum respondens, ait illis : Quid ergo vultis faciam regi Judæorum ?</div>
<div n="13" type="v">At illi iterum clamaverunt : Crucifige eum.</div>
<div n="14" type="v">Pilatus vero dicebat illis : Quid enim mali fecit ? At illi magis clamabant : Crucifige eum.</div>
<div n="15" type="v">Pilatus autem volens populo satisfacere, dimisit illis Barabbam, et tradidit Jesum flagellis cæsum, ut crucifigeretur.</div>
<div n="16" type="v">Milites autem duxerunt eum in atrium prætorii, et convocant totam cohortem,</div>
<div n="17" type="v">et induunt eum purpura, et imponunt ei plectentes spineam coronam.</div>
<div n="18" type="v">Et cœperunt salutare eum : Ave rex Judæorum.</div>
<div n="19" type="v">Et percutiebant caput ejus arundine : et conspuebant eum, et ponentes genua, adorabant eum.</div>
<div n="20" type="v">Et postquam illuserunt ei, exuerunt illum purpura, et induerunt eum vestimentis suis : et educunt illum ut crucifigerent eum.</div>
<div n="21" type="v">Et angariaverunt prætereuntem quempiam, Simonem Cyrenæum venientem de villa, patrem Alexandri et Rufi, ut tolleret crucem ejus.</div>
<div n="22" type="v">Et perducunt illum in Golgotha locum : quod est interpretatum Calvariæ locus.</div>
<div n="23" type="v">Et dabant ei bibere myrrhatum vinum : et non accepit.</div>
<div n="24" type="v">Et crucifigentes eum, diviserunt vestimenta ejus, mittentes sortem super eis, quis quid tolleret.</div>
<div n="25" type="v">Erat autem hora tertia : et crucifixerunt eum.</div>
<div n="26" type="v">Et erat titulus causæ ejus inscriptus : Rex Judæorum.</div>
<div n="27" type="v">Et cum eo crucifigunt duos latrones : unum a dextris, et alium a sinistris ejus.</div>
<div n="28" type="v">Et impleta est Scriptura, quæ dicit : Et cum iniquis reputatus est.</div>
<div n="29" type="v">Et prætereuntes blasphemabant eum, moventes capita sua, et dicentes : Vah qui destruis templum Dei, et in tribus diebus reædificas :</div>
<div n="30" type="v">salvum fac temetipsum descendens de cruce.</div>
<div n="31" type="v">Similiter et summi sacerdotes illudentes, ad alterutrum cum scribis dicebant : Alios salvos fecit, seipsum non potest salvum facere.</div>
<div n="32" type="v">Christus rex Israël descendat nunc de cruce, ut videamus, et credamus. Et qui cum eo crucifixi erant, convitiabantur ei.</div>
<div n="33" type="v">Et facta hora sexta, tenebræ factæ sunt per totam terram usque in horam nonam.</div>
<div n="34" type="v">Et hora nona exclamavit Jesus voce magna, dicens : Eloi, eloi, lamma sabacthani ? quod est interpretatum : Deus meus, Deus meus, ut quid dereliquisti me ?</div>
<div n="35" type="v">Et quidam de circumstantibus audientes, dicebant : Ecce Eliam vocat.</div>
<div n="36" type="v">Currens autem unus, et implens spongiam aceto, circumponensque calamo, potum dabat ei, dicens : Sinite, videamus si veniat Elias ad deponendum eum.</div>
<div n="37" type="v">Jesus autem emissa voce magna expiravit.</div>
<div n="38" type="v">Et velum templi scissum est in duo, a summo usque deorsum.</div>
<div n="39" type="v">Videns autem centurio, qui ex adverso stabat, quia sic clamans expirasset, ait : Vere hic homo Filius Dei erat.</div>
<div n="40" type="v">Erant autem et mulieres de longe aspicientes : inter quas erat Maria Magdalene, et Maria Jacobi minoris, et Joseph mater, et Salome :</div>
<div n="41" type="v">et cum esset in Galilæa, sequebantur eum, et ministrabant ei, et aliæ multæ, quæ simul cum eo ascenderant Jerosolymam.</div>
<div n="42" type="v">Et cum jam sero esset factum (quia erat parasceve, quod est ante sabbatum),</div>
<div n="43" type="v">venit Joseph ab Arimathæa nobilis decurio, qui et ipse erat exspectans regnum Dei, et audacter introivit ad Pilatum, et petiit corpus Jesu.</div>
<div n="44" type="v">Pilatus autem mirabatur si jam obiisset. Et accersito centurione, interrogavit eum si jam mortuus esset.</div>
<div n="45" type="v">Et cum cognovisset a centurione, donavit corpus Joseph.</div>
<div n="46" type="v">Joseph autem mercatus sindonem, et deponens eum involvit sindone, et posuit eum in monumento quod erat excisum de petra, et advolvit lapidem ad ostium monumenti.</div>
<div n="47" type="v">Maria autem Magdalene et Maria Joseph aspiciebant ubi poneretur.</div>
</div>
<div n="16" type="ch">
<div n="1" type="v">Et cum transisset sabbatum, Maria Magdalene, et Maria Jacobi, et Salome emerunt aromata ut venientes ungerent Jesum.</div>
<div n="2" type="v">Et valde mane una sabbatorum, veniunt ad monumentum, orto jam sole.</div>
<div n="3" type="v">Et dicebant ad invicem : Quis revolvet nobis lapidem ab ostio monumenti ?</div>
<div n="4" type="v">Et respicientes viderunt revolutum lapidem. Erat quippe magnus valde.</div>
<div n="5" type="v">Et introëuntes in monumentum viderunt juvenem sedentem in dextris, coopertum stola candida, et obstupuerunt.</div>
<div n="6" type="v">Qui dicit illis : Nolite expavescere : Jesum quæritis Nazarenum, crucifixum : surrexit, non est hic, ecce locus ubi posuerunt eum.</div>
<div n="7" type="v">Sed ite, dicite discipulis ejus, et Petro, quia præcedit vos in Galilæam : ibi eum videbitis, sicut dixit vobis.</div>
<div n="8" type="v">At illæ exeuntes, fugerunt de monumento : invaserat enim eas tremor et pavor : et nemini quidquam dixerunt : timebant enim.</div>
<div n="9" type="v">Surgens autem mane prima sabbati, apparuit primo Mariæ Magdalene, de qua ejecerat septem dæmonia.</div>
<div n="10" type="v">Illa vadens nuntiavit his, qui cum eo fuerant, lugentibus et flentibus.</div>
<div n="11" type="v">Et illi audientes quia viveret, et visus esset ab ea, non crediderunt.</div>
<div n="12" type="v">Post hæc autem duobus ex his ambulantibus ostensus est in alia effigie, euntibus in villam :</div>
<div n="13" type="v">et illi euntes nuntiaverunt ceteris : nec illis crediderunt.</div>
<div n="14" type="v">Novissime recumbentibus illis undecim apparuit : et exprobravit incredulitatem eorum et duritiam cordis : quia iis, qui viderant eum resurrexisse, non crediderunt.</div>
<div n="15" type="v">Et dixit eis : Euntes in mundum universum prædicate Evangelium omni creaturæ.</div>
<div n="16" type="v">Qui crediderit, et baptizatus fuerit, salvus erit : qui vero non crediderit, condemnabitur.</div>
<div n="17" type="v">Signa autem eos qui crediderint, hæc sequentur : in nomine meo dæmonia ejicient : linguis loquentur novis :</div>
<div n="18" type="v">serpentes tollent : et si mortiferum quid biberint, non eis nocebit : super ægros manus imponent, et bene habebunt.</div>
<div n="19" type="v">Et Dominus quidem Jesus postquam locutus est eis, assumptus est in cælum, et sedet a dextris Dei.</div>
<div n="20" type="v">Illi autem profecti prædicaverunt ubique, Domino cooperante, et sermonem confirmante, sequentibus signis.</div>
</div>
</div>
<div n="Luke" type="bk">
<div n="1" type="ch">
<div n="1" type="v">Quoniam quidem multi conati sunt ordinare narrationem, quæ in nobis completæ sunt, rerum :</div>
<div n="2" type="v">sicut tradiderunt nobis, qui ab initio ipsi viderunt, et ministri fuerunt sermonis :</div>
<div n="3" type="v">visum est et mihi, assecuto omnia a principio diligenter, ex ordine tibi scribere, optime Theophile,</div>
<div n="4" type="v">ut cognoscas eorum verborum, de quibus eruditus es, veritatem.</div>
<div n="5" type="v">Fuit in diebus Herodis, regis Judææ, sacerdos quidam nomine Zacharias de vice Abia, et uxor illius de filiabus Aaron, et nomen ejus Elisabeth.</div>
<div n="6" type="v">Erant autem justi ambo ante Deum, incedentes in omnibus mandatis et justificationibus Domini sine querela.</div>
<div n="7" type="v">Et non erat illis filius, eo quod esset Elisabeth sterilis, et ambo processissent in diebus suis.</div>
<div n="8" type="v">Factum est autem, cum sacerdotio fungeretur in ordine vicis suæ ante Deum,</div>
<div n="9" type="v">secundum consuetudinem sacerdotii, sorte exiit ut incensum poneret, ingressus in templum Domini :</div>
<div n="10" type="v">et omnis multitudo populi erat orans foris hora incensi.</div>
<div n="11" type="v">Apparuit autem illi angelus Domini, stans a dextris altaris incensi.</div>
<div n="12" type="v">Et Zacharias turbatus est videns, et timor irruit super eum.</div>
<div n="13" type="v">Ait autem ad illum angelus : Ne timeas, Zacharia, quoniam exaudita est deprecatio tua : et uxor tua Elisabeth pariet tibi filium, et vocabis nomen ejus Joannem :</div>
<div n="14" type="v">et erit gaudium tibi, et exsultatio, et multi in nativitate ejus gaudebunt :</div>
<div n="15" type="v">erit enim magnus coram Domino : et vinum et siceram non bibet, et Spiritu Sancto replebitur adhuc ex utero matris suæ :</div>
<div n="16" type="v">et multos filiorum Israël convertet ad Dominum Deum ipsorum :</div>
<div n="17" type="v">et ipse præcedet ante illum in spiritu et virtute Eliæ : ut convertat corda patrum in filios, et incredulos ad prudentiam justorum, parare Domino plebem perfectam.</div>
<div n="18" type="v">Et dixit Zacharias ad angelum : Unde hoc sciam ? ego enim sum senex, et uxor mea processit in diebus suis.</div>
<div n="19" type="v">Et respondens angelus dixit ei : Ego sum Gabriel, qui asto ante Deum : et missus sum loqui ad te, et hæc tibi evangelizare.</div>
<div n="20" type="v">Et ecce eris tacens, et non poteris loqui usque in diem quo hæc fiant, pro eo quod non credidisti verbis meis, quæ implebuntur in tempore suo.</div>
<div n="21" type="v">Et erat plebs exspectans Zachariam : et mirabantur quod tardaret ipse in templo.</div>
<div n="22" type="v">Egressus autem non poterat loqui ad illos, et cognoverunt quod visionem vidisset in templo. Et ipse erat innuens illis, et permansit mutus.</div>
<div n="23" type="v">Et factum est, ut impleti sunt dies officii ejus, abiit in domum suam :</div>
<div n="24" type="v">post hos autem dies concepit Elisabeth uxor ejus, et occultabat se mensibus quinque, dicens :</div>
<div n="25" type="v">Quia sic fecit mihi Dominus in diebus, quibus respexit auferre opprobrium meum inter homines.</div>
<div n="26" type="v">In mense autem sexto, missus est angelus Gabriel a Deo in civitatem Galilææ, cui nomen Nazareth,</div>
<div n="27" type="v">ad virginem desponsatam viro, cui nomen erat Joseph, de domo David : et nomen virginis Maria.</div>
<div n="28" type="v">Et ingressus angelus ad eam dixit : Ave gratia plena : Dominus tecum : benedicta tu in mulieribus.</div>
<div n="29" type="v">Quæ cum audisset, turbata est in sermone ejus, et cogitabat qualis esset ista salutatio.</div>
<div n="30" type="v">Et ait angelus ei : Ne timeas, Maria : invenisti enim gratiam apud Deum.</div>
<div n="31" type="v">Ecce concipies in utero, et paries filium, et vocabis nomen ejus Jesum :</div>
<div n="32" type="v">hic erit magnus, et Filius Altissimi vocabitur, et dabit illi Dominus Deus sedem David patris ejus : et regnabit in domo Jacob in æternum,</div>
<div n="33" type="v">et regni ejus non erit finis.</div>
<div n="34" type="v">Dixit autem Maria ad angelum : Quomodo fiet istud, quoniam virum non cognosco ?</div>
<div n="35" type="v">Et respondens angelus dixit ei : Spiritus Sanctus superveniet in te, et virtus Altissimi obumbrabit tibi. Ideoque et quod nascetur ex te sanctum, vocabitur Filius Dei.</div>
<div n="36" type="v">Et ecce Elisabeth cognata tua, et ipsa concepit filium in senectute sua : et hic mensis sextus est illi, quæ vocatur sterilis :</div>
<div n="37" type="v">quia non erit impossibile apud Deum omne verbum.</div>
<div n="38" type="v">Dixit autem Maria : Ecce ancilla Domini : fiat mihi secundum verbum tuum. Et discessit ab illa angelus.</div>
<div n="39" type="v">Exsurgens autem Maria in diebus illis, abiit in montana cum festinatione, in civitatem Juda :</div>
<div n="40" type="v">et intravit in domum Zachariæ, et salutavit Elisabeth.</div>
<div n="41" type="v">Et factum est, ut audivit salutationem Mariæ Elisabeth, exsultavit infans in utero ejus : et repleta est Spiritu Sancto Elisabeth :</div>
<div n="42" type="v">et exclamavit voce magna, et dixit : Benedicta tu inter mulieres, et benedictus fructus ventris tui.</div>
<div n="43" type="v">Et unde hoc mihi, ut veniat mater Domini mei ad me ?</div>
<div n="44" type="v">Ecce enim ut facta est vox salutationis tuæ in auribus meis, exsultavit in gaudio infans in utero meo.</div>
<div n="45" type="v">Et beata, quæ credidisti, quoniam perficientur ea, quæ dicta sunt tibi a Domino.</div>
<div n="46" type="v">Et ait Maria : Magnificat anima mea Dominum :</div>
<div n="47" type="v">et exsultavit spiritus meus in Deo salutari meo.</div>
<div n="48" type="v">Quia respexit humilitatem ancillæ suæ : ecce enim ex hoc beatam me dicent omnes generationes,</div>
<div n="49" type="v">quia fecit mihi magna qui potens est : et sanctum nomen ejus,</div>
<div n="50" type="v">et misericordia ejus a progenie in progenies timentibus eum.</div>
<div n="51" type="v">Fecit potentiam in brachio suo : dispersit superbos mente cordis sui.</div>
<div n="52" type="v">Deposuit potentes de sede, et exaltavit humiles.</div>
<div n="53" type="v">Esurientes implevit bonis : et divites dimisit inanes.</div>
<div n="54" type="v">Suscepit Israël puerum suum, recordatus misericordiæ suæ :</div>
<div n="55" type="v">sicut locutus est ad patres nostros, Abraham et semini ejus in sæcula.</div>
<div n="56" type="v">Mansit autem Maria cum illa quasi mensibus tribus : et reversa est in domum suam.</div>
<div n="57" type="v">Elisabeth autem impletum est tempus pariendi, et peperit filium.</div>
<div n="58" type="v">Et audierunt vicini et cognati ejus quia magnificavit Dominus misericordiam suam cum illa, et congratulabantur ei.</div>
<div n="59" type="v">Et factum est in die octavo, venerunt circumcidere puerum, et vocabant eum nomine patris sui Zachariam.</div>
<div n="60" type="v">Et respondens mater ejus, dixit : Nequaquam, sed vocabitur Joannes.</div>
<div n="61" type="v">Et dixerunt ad illam : Quia nemo est in cognatione tua, qui vocetur hoc nomine.</div>
<div n="62" type="v">Innuebant autem patri ejus, quem vellet vocari eum.</div>
<div n="63" type="v">Et postulans pugillarem scripsit, dicens : Joannes est nomen ejus. Et mirati sunt universi.</div>
<div n="64" type="v">Apertum est autem illico os ejus, et lingua ejus, et loquebatur benedicens Deum.</div>
<div n="65" type="v">Et factus est timor super omnes vicinos eorum : et super omnia montana Judææ divulgabantur omnia verba hæc :</div>
<div n="66" type="v">et posuerunt omnes qui audierant in corde suo, dicentes : Quis, putas, puer iste erit ? etenim manus Domini erat cum illo.</div>
<div n="67" type="v">Et Zacharias pater ejus repletus est Spiritu Sancto : et prophetavit, dicens :</div>
<div n="68" type="v">Benedictus Dominus Deus Israël, quia visitavit, et fecit redemptionem plebis suæ :</div>
<div n="69" type="v">et erexit cornu salutis nobis in domo David pueri sui,</div>
<div n="70" type="v">sicut locutum est per os sanctorum, qui a sæculo sunt, prophetarum ejus :</div>
<div n="71" type="v">salutem ex inimicis nostris, et de manu omnium qui oderunt nos :</div>
<div n="72" type="v">ad faciendam misericordiam cum patribus nostris : et memorari testamenti sui sancti :</div>
<div n="73" type="v">jusjurandum, quod juravit ad Abraham patrem nostrum, daturum se nobis</div>
<div n="74" type="v">ut sine timore, de manu inimicorum nostrorum liberati, serviamus illi</div>
<div n="75" type="v">in sanctitate et justitia coram ipso, omnibus diebus nostris.</div>
<div n="76" type="v">Et tu puer, propheta Altissimi vocaberis : præibis enim ante faciem Domini parare vias ejus,</div>
<div n="77" type="v">ad dandam scientiam salutis plebi ejus in remissionem peccatorum eorum</div>
<div n="78" type="v">per viscera misericordiæ Dei nostri, in quibus visitavit nos, oriens ex alto :</div>
<div n="79" type="v">illuminare his qui in tenebris et in umbra mortis sedent : ad dirigendos pedes nostros in viam pacis.</div>
<div n="80" type="v">Puer autem crescebat, et confortabatur spiritu : et erat in desertis usque in diem ostensionis suæ ad Israël.</div>
</div>
<div n="2" type="ch">
<div n="1" type="v">Factum est autem in diebus illis, exiit edictum a Cæsare Augusto ut describeretur universus orbis.</div>
<div n="2" type="v">Hæc descriptio prima facta est a præside Syriæ Cyrino :</div>
<div n="3" type="v">et ibant omnes ut profiterentur singuli in suam civitatem.</div>
<div n="4" type="v">Ascendit autem et Joseph a Galilæa de civitate Nazareth in Judæam, in civitatem David, quæ vocatur Bethlehem : eo quod esset de domo et familia David,</div>
<div n="5" type="v">ut profiteretur cum Maria desponsata sibi uxore prægnante.</div>
<div n="6" type="v">Factum est autem, cum essent ibi, impleti sunt dies ut pareret.</div>
<div n="7" type="v">Et peperit filium suum primogenitum, et pannis eum involvit, et reclinavit eum in præsepio : quia non erat eis locus in diversorio.</div>
<div n="8" type="v">Et pastores erant in regione eadem vigilantes, et custodientes vigilias noctis super gregem suum.</div>
<div n="9" type="v">Et ecce angelus Domini stetit juxta illos, et claritas Dei circumfulsit illos, et timuerunt timore magno.</div>
<div n="10" type="v">Et dixit illis angelus : Nolite timere : ecce enim evangelizo vobis gaudium magnum, quod erit omni populo :</div>
<div n="11" type="v">quia natus est vobis hodie Salvator, qui est Christus Dominus, in civitate David.</div>
<div n="12" type="v">Et hoc vobis signum : invenietis infantem pannis involutum, et positum in præsepio.</div>
<div n="13" type="v">Et subito facta est cum angelo multitudo militiæ cælestis laudantium Deum, et dicentium :</div>
<div n="14" type="v">Gloria in altissimis Deo, et in terra pax hominibus bonæ voluntatis.</div>
<div n="15" type="v">Et factum est, ut discesserunt ab eis angeli in cælum : pastores loquebantur ad invicem : Transeamus usque Bethlehem, et videamus hoc verbum, quod factum est, quod Dominus ostendit nobis.</div>
<div n="16" type="v">Et venerunt festinantes : et invenerunt Mariam, et Joseph, et infantem positum in præsepio.</div>
<div n="17" type="v">Videntes autem cognoverunt de verbo, quod dictum erat illis de puero hoc.</div>
<div n="18" type="v">Et omnes qui audierunt, mirati sunt : et de his quæ dicta erant a pastoribus ad ipsos.</div>
<div n="19" type="v">Maria autem conservabat omnia verba hæc, conferens in corde suo.</div>
<div n="20" type="v">Et reversi sunt pastores glorificantes et laudantes Deum in omnibus quæ audierant et viderant, sicut dictum est ad illos.</div>
<div n="21" type="v">Et postquam consummati sunt dies octo, ut circumcideretur puer, vocatum est nomen ejus Jesus, quod vocatum est ab angelo priusquam in utero conciperetur.</div>
<div n="22" type="v">Et postquam impleti sunt dies purgationis ejus secundum legem Moysi, tulerunt illum in Jerusalem, ut sisterent eum Domino,</div>
<div n="23" type="v">sicut scriptum est in lege Domini : Quia omne masculinum adaperiens vulvam, sanctum Domino vocabitur :</div>
<div n="24" type="v">et ut darent hostiam secundum quod dictum est in lege Domini, par turturum, aut duos pullos columbarum.</div>
<div n="25" type="v">Et ecce homo erat in Jerusalem, cui nomen Simeon, et homo iste justus, et timoratus, exspectans consolationem Israël : et Spiritus Sanctus erat in eo.</div>
<div n="26" type="v">Et responsum acceperat a Spiritu Sancto, non visurum se mortem, nisi prius videret Christum Domini.</div>
<div n="27" type="v">Et venit in spiritu in templum. Et cum inducerent puerum Jesum parentes ejus, ut facerent secundum consuetudinem legis pro eo,</div>
<div n="28" type="v">et ipse accepit eum in ulnas suas : et benedixit Deum, et dixit :</div>
<div n="29" type="v">Nunc dimittis servum tuum Domine, secundum verbum tuum in pace :</div>
<div n="30" type="v">quia viderunt oculi mei salutare tuum,</div>
<div n="31" type="v">quod parasti ante faciem omnium populorum :</div>
<div n="32" type="v">lumen ad revelationem gentium, et gloriam plebis tuæ Israël.</div>
<div n="33" type="v">Et erat pater ejus et mater mirantes super his quæ dicebantur de illo.</div>
<div n="34" type="v">Et benedixit illis Simeon, et dixit ad Mariam matrem ejus : Ecce positus est hic in ruinam, et in resurrectionem multorum in Israël, et in signum cui contradicetur :</div>
<div n="35" type="v">et tuam ipsius animam pertransibit gladius ut revelentur ex multis cordibus cogitationes.</div>
<div n="36" type="v">Et erat Anna prophetissa, filia Phanuel, de tribu Aser : hæc processerat in diebus multis, et vixerat cum viro suo annis septem a virginitate sua.</div>
<div n="37" type="v">Et hæc vidua usque ad annos octoginta quatuor : quæ non discedebat de templo, jejuniis, et obsecrationibus serviens nocte ac die.</div>
<div n="38" type="v">Et hæc, ipsa hora superveniens, confitebatur Domino : et loquebatur de illo omnibus, qui exspectabant redemptionem Israël.</div>
<div n="39" type="v">Et ut perfecerunt omnia secundum legem Domini, reversi sunt in Galilæam in civitatem suam Nazareth.</div>
<div n="40" type="v">Puer autem crescebat, et confortabatur plenus sapientia : et gratia Dei erat in illo.</div>
<div n="41" type="v">Et ibant parentes ejus per omnes annos in Jerusalem, in die solemni Paschæ.</div>
<div n="42" type="v">Et cum factus esset annorum duodecim, ascendentibus illis Jerosolymam secundum consuetudinem diei festi,</div>
<div n="43" type="v">consummatisque diebus, cum redirent, remansit puer Jesus in Jerusalem, et non cognoverunt parentes ejus.</div>
<div n="44" type="v">Existimantes autem illum esse in comitatu, venerunt iter diei, et requirebant eum inter cognatos et notos.</div>
<div n="45" type="v">Et non invenientes, regressi sunt in Jerusalem, requirentes eum.</div>
<div n="46" type="v">Et factum est, post triduum invenerunt illum in templo sedentem in medio doctorum, audientem illos, et interrogantem eos.</div>
<div n="47" type="v">Stupebant autem omnes qui eum audiebant, super prudentia et responsis ejus.</div>
<div n="48" type="v">Et videntes admirati sunt. Et dixit mater ejus ad illum : Fili, quid fecisti nobis sic ? ecce pater tuus et ego dolentes quærebamus te.</div>
<div n="49" type="v">Et ait ad illos : Quid est quod me quærebatis ? nesciebatis quia in his quæ Patris mei sunt, oportet me esse ?</div>
<div n="50" type="v">Et ipsi non intellexerunt verbum quod locutus est ad eos.</div>
<div n="51" type="v">Et descendit cum eis, et venit Nazareth : et erat subditus illis. Et mater ejus conservabat omnia verba hæc in corde suo.</div>
<div n="52" type="v">Et Jesus proficiebat sapientia, et ætate, et gratia apud Deum et homines.</div>
</div>
<div n="3" type="ch">
<div n="1" type="v">Anno autem quintodecimo imperii Tiberii Cæsaris, procurante Pontio Pilato Judæam, tetrarcha autem Galiææ Herode, Philippo autem fratre ejus tetrarcha Iturææ, et Trachonitidis regionis, et Lysania Abilinæ tetrarcha,</div>
<div n="2" type="v">sub principibus sacerdotum Anna et Caipha : factum est verbum Domini super Joannem, Zachariæ filium, in deserto.</div>
<div n="3" type="v">Et venit in omnem regionem Jordanis, prædicans baptismum pœnitentiæ in remissionem peccatorum,</div>
<div n="4" type="v">sicut scriptum est in libro sermonum Isaiæ prophetæ : Vox clamantis in deserto : Parate viam Domini ; rectas facite semitas ejus :</div>
<div n="5" type="v">omnis vallis implebitur, et omnis mons, et collis humiliabitur : et erunt prava in directa, et aspera in vias planas :</div>
<div n="6" type="v">et videbit omnis caro salutare Dei.</div>
<div n="7" type="v">Dicebat ergo ad turbas quæ exibant ut baptizarentur ab ipso : Genimina viperarum, quis ostendit vobis fugere a ventura ira ?</div>
<div n="8" type="v">Facite ergo fructus dignos pœnitentiæ, et ne cœperitis dicere : Patrem habemus Abraham. Dico enim vobis quia potens est Deus de lapidibus istis suscitare filios Abrahæ.</div>
<div n="9" type="v">Jam enim securis ad radicem arborum posita est. Omnis ergo arbor non faciens fructum bonum, excidetur, et in ignem mittetur.</div>
<div n="10" type="v">Et interrogabant eum turbæ, dicentes : Quid ergo faciemus ?</div>
<div n="11" type="v">Respondens autem dicebat illis : Qui habet duas tunicas, det non habenti : et qui habet escas, similiter faciat.</div>
<div n="12" type="v">Venerunt autem et publicani ut baptizarentur, et dixerunt ad illum : Magister, quid faciemus ?</div>
<div n="13" type="v">At ille dixit ad eos : Nihil amplius, quam quod constitutum est vobis, faciatis.</div>
<div n="14" type="v">Interrogabant autem eum et milites, dicentes : Quid faciemus et nos ? Et ait illis : Neminem concutiatis, neque calumniam faciatis : et contenti estote stipendiis vestris.</div>
<div n="15" type="v">Existimante autem populo, et cogitantibus omnibus in cordibus suis de Joanne, ne forte ipse esset Christus,</div>
<div n="16" type="v">respondit Joannes, dicens omnibus : Ego quidem aqua baptizo vos : veniet autem fortior me, cujus non sum dignus solvere corrigiam calceamentorum ejus : ipse vos baptizabit in Spiritu Sancto et igni :</div>
<div n="17" type="v">cujus ventilabrum in manu ejus, et purgabit aream suam, et congregabit triticum in horreum suum, paleas autem comburet igni inextinguibili.</div>
<div n="18" type="v">Multa quidem et alia exhortans evangelizabat populo.</div>
<div n="19" type="v">Herodes autem tetrarcha cum corriperetur ab illo de Herodiade uxore fratris sui, et de omnibus malis quæ fecit Herodes,</div>
<div n="20" type="v">adjecit et hoc super omnia, et inclusit Joannem in carcere.</div>
<div n="21" type="v">Factum est autem cum baptizaretur omnis populus, et Jesu baptizato, et orante, apertum est cælum :</div>
<div n="22" type="v">et descendit Spiritus Sanctus corporali specie sicut columba in ipsum : et vox de cælo facta est : Tu es filius meus dilectus, in te complacui mihi.</div>
<div n="23" type="v">Et ipse Jesus erat incipiens quasi annorum triginta, ut putabatur, filius Joseph, qui fuit Heli, qui fuit Mathat,</div>
<div n="24" type="v">qui fuit Levi, qui fuit Melchi, qui fuit Janne, qui fuit Joseph,</div>
<div n="25" type="v">qui fuit Mathathiæ, qui fuit Amos, qui fuit Nahum, qui fuit Hesli, qui fuit Nagge,</div>
<div n="26" type="v">qui fuit Mahath, qui fuit Mathathiæ, qui fuit Semei, qui fuit Joseph, qui fuit Juda,</div>
<div n="27" type="v">qui fuit Joanna, qui fuit Resa, qui fuit Zorobabel, qui fuit Salatheil, qui fuit Neri,</div>
<div n="28" type="v">qui fuit Melchi, qui fuit Addi, qui fuit Cosan, qui fuit Elmadan, qui fuit Her,</div>
<div n="29" type="v">qui fuit Jesu, qui fuit Eliezer, qui fuit Jorim, qui fuit Mathat, qui fuit Levi,</div>
<div n="30" type="v">qui fuit Simeon, qui fuit Juda, qui fuit Joseph, qui fuit Jona, qui fuit Eliakim,</div>
<div n="31" type="v">qui fuit Melea, qui fuit Menna, qui fuit Mathatha, qui fuit Natham, qui fuit David,</div>
<div n="32" type="v">qui fuit Jesse, qui fuit Obed, qui fuit Booz, qui fuit Salmon, qui fuit Naasson,</div>
<div n="33" type="v">qui fuit Aminadab, qui fuit Aram, qui fuit Esron, qui fuit Phares, qui fuit Judæ,</div>
<div n="34" type="v">qui fuit Jacob, qui fuit Isaac, qui fuit Abrahæ, qui fuit Thare, qui fuit Nachor,</div>
<div n="35" type="v">qui fuit Sarug, qui fuit Ragau, qui fuit Phaleg, qui fuit Heber, qui fuit Sale,</div>
<div n="36" type="v">qui fuit Cainan, qui fuit Arphaxad, qui fuit Sem, qui fuit Noë, qui fuit Lamech,</div>
<div n="37" type="v">qui fuit Methusale, qui fuit Henoch, qui fuit Jared, qui fuit Malaleel, qui fuit Cainan,</div>
<div n="38" type="v">qui fuit Henos, qui fuit Seth, qui fuit Adam, qui fuit Dei.</div>
</div>
<div n="4" type="ch">
<div n="1" type="v">Jesus autem plenus Spiritu Sancto regressus est a Jordane : et agebatur a Spiritu in desertum</div>
<div n="2" type="v">diebus quadraginta, et tentabatur a diabolo. Et nihil manducavit in diebus illis : et consummatis illis esuriit.</div>
<div n="3" type="v">Dixit autem illi diabolus : Si Filius Dei es, dic lapidi huic ut panis fiat.</div>
<div n="4" type="v">Et respondit ad illum Jesus : Scriptum est : Quia non in solo pane vivit homo, sed in omni verbo Dei.</div>
<div n="5" type="v">Et duxit illum diabolus in montem excelsum, et ostendit illi omnia regna orbis terræ in momento temporis,</div>
<div n="6" type="v">et ait illi : Tibi dabo potestatem hanc universam, et gloriam illorum : quia mihi tradita sunt, et cui volo do illa.</div>
<div n="7" type="v">Tu ergo si adoraveris coram me, erunt tua omnia.</div>
<div n="8" type="v">Et respondens Jesus, dixit illi : Scriptum est : Dominum Deum tuum adorabis, et illi soli servies.</div>
<div n="9" type="v">Et duxit illum in Jerusalem, et statuit eum super pinnam templi, et dixit illi : Si Filius Dei es, mitte te hinc deorsum.</div>
<div n="10" type="v">Scriptum est enim quod angelis suis mandavit de te, ut conservent te :</div>
<div n="11" type="v">et quia in manibus tollent te, ne forte offendas ad lapidem pedem tuum.</div>
<div n="12" type="v">Et respondens Jesus, ait illi : Dictum est : Non tentabis Dominum Deum tuum.</div>
<div n="13" type="v">Et consummata omni tentatione, diabolus recessit ab illo, usque ad tempus.</div>
<div n="14" type="v">Et regressus est Jesus in virtute Spiritus in Galilæam, et fama exiit per universam regionem de illo.</div>
<div n="15" type="v">Et ipse docebat in synagogis eorum, et magnificabatur ab omnibus.</div>
<div n="16" type="v">Et venit Nazareth, ubi erat nutritus, et intravit secundum consuetudinem suam die sabbati in synagogam, et surrexit legere.</div>
<div n="17" type="v">Et traditus est illi liber Isaiæ prophetæ. Et ut revolvit librum, invenit locum ubi scriptum erat :</div>
<div n="18" type="v">Spiritus Domini super me : propter quod unxit me, evangelizare pauperibus misit me, sanare contritos corde,</div>
<div n="19" type="v">prædicare captivis remissionem, et cæcis visum, dimittere confractos in remissionem, prædicare annum Domini acceptum et diem retributioni.</div>
<div n="20" type="v">Et cum plicuisset librum, reddit ministro, et sedit. Et omnium in synagoga oculi erant intendentes in eum.</div>
<div n="21" type="v">Cœpit autem dicere ad illos : Quia hodie impleta est hæc scriptura in auribus vestris.</div>
<div n="22" type="v">Et omnes testimonium illi dabant : et mirabantur in verbis gratiæ, quæ procedebant de ore ipsius, et dicebant : Nonne hic est filius Joseph ?</div>
<div n="23" type="v">Et ait illis : Utique dicetis mihi hanc similitudinem : Medice cura teipsum : quanta audivimus facta in Capharnaum, fac et hic in patria tua.</div>
<div n="24" type="v">Ait autem : Amen dico vobis, quia nemo propheta acceptus est in patria sua.</div>
<div n="25" type="v">In veritate dico vobis, multæ viduæ erant in diebus Eliæ in Israël, quando clausum est cælum annis tribus et mensibus sex, cum facta esset fames magna in omni terra :</div>
<div n="26" type="v">et ad nullam illarum missus est Elias, nisi in Sarepta Sidoniæ, ad mulierem viduam.</div>
<div n="27" type="v">Et multi leprosi erant in Israël sub Elisæo propheta : et nemo eorum mundatus est nisi Naaman Syrus.</div>
<div n="28" type="v">Et repleti sunt omnes in synagoga ira, hæc audientes.</div>
<div n="29" type="v">Et surrexerunt, et ejecerunt illum extra civitatem : et duxerunt illum usque ad supercilium montis, super quem civitas illorum erat ædificata, ut præcipitarent eum.</div>
<div n="30" type="v">Ipse autem transiens per medium illorum, ibat.</div>
<div n="31" type="v">Et descendit in Capharnaum civitatem Galilææ, ibique docebat illos sabbatis.</div>
<div n="32" type="v">Et stupebant in doctrina ejus, quia in potestate erat sermo ipsius.</div>
<div n="33" type="v">Et in synagoga erat homo habens dæmonium immundum, et exclamavit voce magna,</div>
<div n="34" type="v">dicens : Sine, quid nobis et tibi, Jesu Nazarene ? venisti perdere nos ? scio te quis sis, Sanctus Dei.</div>
<div n="35" type="v">Et increpavit illum Jesus, dicens : Obmutesce, et exi ab eo. Et cum projecisset illum dæmonium in medium, exiit ab illo, nihilque illum nocuit.</div>
<div n="36" type="v">Et factus est pavor in omnibus, et colloquebantur ad invicem, dicentes : Quod est hoc verbum, quia in potestate et virtute imperat immundis spiritibus, et exeunt ?</div>
<div n="37" type="v">Et divulgabatur fama de illo in omnem locum regionis.</div>
<div n="38" type="v">Surgens autem Jesus de synagoga, introivit in domum Simonis. Socrus autem Simonis tenebatur magnis febribus : et rogaverunt illum pro ea.</div>
<div n="39" type="v">Et stans super illam imperavit febri : et dimisit illam. Et continuo surgens, ministrabat illis.</div>
<div n="40" type="v">Cum autem sol occidisset, omnes qui habebant infirmos variis languoribus, ducebant illos ad eum. At ille singulis manus imponens, curabat eos.</div>
<div n="41" type="v">Exibant autem dæmonia a multis clamantia, et dicentia : Quia tu es Filius Dei : et increpans non sinebat ea loqui : quia sciebant ipsum esse Christum.</div>
<div n="42" type="v">Facta autem die egressus ibat in desertum locum, et turbæ requirebant eum, et venerunt usque ad ipsum : et detinebant illum ne discederet ab eis.</div>
<div n="43" type="v">Quibus ille ait : Quia et aliis civitatibus oportet me evangelizare regnum Dei : quia ideo missus sum.</div>
<div n="44" type="v">Et erat prædicans in synagogis Galilææ.</div>
</div>
<div n="5" type="ch">
<div n="1" type="v">Factum est autem, cum turbæ irruerunt in eum ut audirent verbum Dei, et ipse stabat secus stagnum Genesareth.</div>
<div n="2" type="v">Et vidit duas naves stantes secus stagnum : piscatores autem descenderant, et lavabant retia.</div>
<div n="3" type="v">Ascendens autem in unam navim, quæ erat Simonis, rogavit eum a terra reducere pusillum. Et sedens docebat de navicula turbas.</div>
<div n="4" type="v">Ut cessavit autem loqui, dixit ad Simonem : Duc in altum, et laxate retia vestra in capturam.</div>
<div n="5" type="v">Et respondens Simon, dixit illi : Præceptor, per totam noctem laborantes nihil cepimus : in verbo autem tuo laxabo rete.</div>
<div n="6" type="v">Et cum hoc fecissent, concluserunt piscium multitudinem copiosam : rumpebatur autem rete eorum.</div>
<div n="7" type="v">Et annuerunt sociis, qui erant in alia navi, ut venirent, et adjuvarent eos. Et venerunt, et impleverunt ambas naviculas, ita ut pene mergerentur.</div>
<div n="8" type="v">Quod cum vidisset Simon Petrus, procidit ad genua Jesu, dicens : Exi a me, quia homo peccator sum, Domine.</div>
<div n="9" type="v">Stupor enim circumdederat eum, et omnes qui cum illo erant, in captura piscium, quam ceperant :</div>
<div n="10" type="v">similiter autem Jacobum et Joannem, filios Zebedæi, qui erunt socii Simonis. Et ait ad Simonem Jesus : Noli timere : ex hoc jam homines eris capiens.</div>
<div n="11" type="v">Et subductis ad terram navibus, relictis omnibus, secuti sunt eum.</div>
<div n="12" type="v">Et factum est, cum esset in una civitatum, et ecce vir plenus lepra, et videns Jesum, et procidens in faciem, rogavit eum, dicens : Domine, si vis, potes me mundare.</div>
<div n="13" type="v">Et extendens manum, tetigit eum dicens : Volo : mundare. Et confestim lepra discessit ab illo.</div>
<div n="14" type="v">Et ipse præcepit illi ut nemini diceret : sed, Vade, ostende te sacerdoti, et offer pro emundatione tua, sicut præcepit Moyses, in testimonium illis.</div>
<div n="15" type="v">Perambulabat autem magis sermo de illo : et conveniebant turbæ multæ ut audirent, et curarentur ab infirmitatibus suis.</div>
<div n="16" type="v">Ipse autem secedebat in desertum, et orabat.</div>
<div n="17" type="v">Et factum est in una dierum, et ipse sedebat docens. Et erant pharisæi sedentes, et legis doctores, qui venerunt ex omni castello Galilææ, et Judææ, et Jerusalem : et virtus Domini erat ad sanandum eos.</div>
<div n="18" type="v">Et ecce viri portantes in lecto hominem, qui erat paralyticus : et quærebant eum inferre, et ponere ante eum.</div>
<div n="19" type="v">Et non invenientes qua parte illum inferrent præ turba, ascenderunt supra tectum, et per tegulas summiserunt eum cum lecto in medium ante Jesum.</div>
<div n="20" type="v">Quorum fidem ut vidit, dixit : Homo, remittuntur tibi peccata tua.</div>
<div n="21" type="v">Et cœperunt cogitare scribæ et pharisæi, dicentes : Quis est hic, qui loquitur blasphemias ? quis potest dimittere peccata, nisi solus Deus ?</div>
<div n="22" type="v">Ut cognovit autem Jesus cogitationes eorum, respondens, dixit ad illos : Quid cogitatis in cordibus vestris ?</div>
<div n="23" type="v">Quid est facilius dicere : Dimittuntur tibi peccata : an dicere : Surge, et ambula ?</div>
<div n="24" type="v">Ut autem sciatis quia Filius hominis habet potestatem in terra dimittendi peccata, (ait paralytico) tibi dico, surge, tolle lectum tuum, et vade in domum tuam.</div>
<div n="25" type="v">Et confestim consurgens coram illis, tulit lectum in quo jacebat : et abiit in domum suam, magnificans Deum.</div>
<div n="26" type="v">Et stupor apprehendit omnes, et magnificabant Deum. Et repleti sunt timore, dicentes : Quia vidimus mirabilia hodie.</div>
<div n="27" type="v">Et post hæc exiit, et vidit publicanum nomine Levi, sedentem ad telonium, et ait illi : Sequere me.</div>
<div n="28" type="v">Et relictis omnibus, surgens secutus est eum.</div>
<div n="29" type="v">Et fecit ei convivium magnum Levi in domo sua : et erat turba multa publicanorum, et aliorum qui cum illis erant discumbentes.</div>
<div n="30" type="v">Et murmurabant pharisæi et scribæ eorum, dicentes ad discipulos ejus : Quare cum publicanis et peccatoribus manducatis et bibitis ?</div>
<div n="31" type="v">Et respondens Jesus, dixit ad illos : Non egent qui sani sunt medico, sed qui male habent.</div>
<div n="32" type="v">Non veni vocare justos, sed peccatores ad pœnitentiam.</div>
<div n="33" type="v">At illi dixerunt ad eum : Quare discipuli Joannis jejunant frequenter, et obsecrationes faciunt, similiter et pharisæorum : tui autem edunt et bibunt ?</div>
<div n="34" type="v">Quibus ipse ait : Numquid potestis filios sponsi, dum cum illis est sponsus, facere jejunare ?</div>
<div n="35" type="v">Venient autem dies, cum ablatus fuerit ab illis sponsus : tunc jejunabunt in illis diebus.</div>
<div n="36" type="v">Dicebat autem et similitudinem ad illos : Quia nemo commissuram a novo vestimento immittit in vestimentum vetus : alioquin et novum rumpit, et veteri non convenit commissura a novo.</div>
<div n="37" type="v">Et nemo mittit vinum novum in utres veteres : alioquin rumpet vinum novum utres, et ipsum effundetur, et utres peribunt :</div>
<div n="38" type="v">sed vinum novum in utres novos mittendum est, et utraque conservantur.</div>
<div n="39" type="v">Et nemo bibens vetus, statim vult novum : dicit enim : Vetus melius est.</div>
</div>
<div n="6" type="ch">
<div n="1" type="v">Factum est autem in sabbato secundo, primo, cum transiret per sata, vellebant discipuli ejus spicas, et manducabant confricantes manibus.</div>
<div n="2" type="v">Quidam autem pharisæorum, dicebant illis : Quid facitis quod non licet in sabbatis ?</div>
<div n="3" type="v">Et respondens Jesus ad eos, dixit : Nec hoc legistis quod fecit David, cum esurisset ipse, et qui cum illo erant ?</div>
<div n="4" type="v">quomodo intravit in domum Dei, et panes propositionis sumpsit, et manducavit, et dedit his qui cum ipso erant : quos non licet manducare nisi tantum sacerdotibus ?</div>
<div n="5" type="v">Et dicebat illis : Quia dominus est Filius hominis etiam sabbati.</div>
<div n="6" type="v">Factum est autem in alio sabbato, ut intraret in synagogam, et doceret. Et erat ibi homo, et manus ejus dextra erat arida.</div>
<div n="7" type="v">Observabant autem scribæ et pharisæi si in sabbato curaret, ut invenirent unde accusarent eum.</div>
<div n="8" type="v">Ipse vero sciebat cogitationes eorum : et ait homini qui habebat manum aridam : Surge, et sta in medium. Et surgens stetit.</div>
<div n="9" type="v">Ait autem ad illos Jesus : Interrogo vos si licet sabbatis benefacere, an male : animam salvam facere, an perdere ?</div>
<div n="10" type="v">Et circumspectis omnibus dixit homini : Extende manum tuam. Et extendit : et restituta est manus ejus.</div>
<div n="11" type="v">Ipsi autem repleti sunt insipientia, et colloquebantur ad invicem, quidnam facerent Jesu.</div>
<div n="12" type="v">Factum est autem in illis diebus, exiit in montem orare, et erat pernoctans in oratione Dei.</div>
<div n="13" type="v">Et cum dies factus esset, vocavit discipulos suos : et elegit duodecim ex ipsis (quos et apostolos nominavit) :</div>
<div n="14" type="v">Simonem, quem cognominavit Petrum, et Andream fratrem ejus, Jacobum, et Joannem, Philippum, et Bartholomæum,</div>
<div n="15" type="v">Matthæum, et Thomam, Jacobum Alphæi, et Simonem, qui vocatur Zelotes,</div>
<div n="16" type="v">et Judam Jacobi, et Judam Iscariotem, qui fuit proditor.</div>
<div n="17" type="v">Et descendens cum illis, stetit in loco campestri, et turba discipulorum ejus, et multitudo copiosa plebis ab omni Judæa, et Jerusalem, et maritima, et Tyri, et Sidonis,</div>
<div n="18" type="v">qui venerant ut audirent eum, et sanarentur a languoribus suis. Et qui vexabantur a spiritibus immundis, curabantur.</div>
<div n="19" type="v">Et omnis turba quærebat eum tangere : quia virtus de illo exibat, et sanabat omnes.</div>
<div n="20" type="v">Et ipse elevatis oculis in discipulis suis, dicebat : Beati pauperes, quia vestrum est regnum Dei.</div>
<div n="21" type="v">Beati qui nunc esuritis, quia saturabimini. Beati qui nunc fletis, quia ridebitis.</div>
<div n="22" type="v">Beati eritis cum vos oderint homines, et cum separaverint vos, et exprobraverint, et ejicerint nomen vestrum tamquam malum propter Filium hominis.</div>
<div n="23" type="v">Gaudete in illa die, et exsultate : ecce enim merces vestra multa est in cælo : secundum hæc enim faciebant prophetis patres eorum.</div>
<div n="24" type="v">Verumtamen væ vobis divitibus, quia habetis consolationem vestram.</div>
<div n="25" type="v">Væ vobis, qui saturati estis : quia esurietis. Væ vobis, qui ridetis nunc : quia lugebitis et flebitis.</div>
<div n="26" type="v">Væ cum benedixerint vobis homines : secundum hæc enim faciebant pseudoprophetis patres eorum.</div>
<div n="27" type="v">Sed vobis dico, qui auditis : diligite inimicos vestros, benefacite his qui oderunt vos.</div>
<div n="28" type="v">Benedicite maledicentibus vobis, et orate pro calumniantibus vos.</div>
<div n="29" type="v">Et qui te percutit in maxillam, præbe et alteram. Et ab eo qui aufert tibi vestimentum, etiam tunicam noli prohibere.</div>
<div n="30" type="v">Omni autem petenti te, tribue : et qui aufert quæ tua sunt, ne repetas.</div>
<div n="31" type="v">Et prout vultis ut faciant vobis homines, et vos facite illis similiter.</div>
<div n="32" type="v">Et si diligitis eos qui vos diligunt, quæ vobis est gratia ? nam et peccatores diligentes se diligunt.</div>
<div n="33" type="v">Et si benefeceritis his qui vobis benefaciunt, quæ vobis est gratia ? siquidem et peccatores hoc faciunt.</div>
<div n="34" type="v">Et si mutuum dederitis his a quibus speratis recipere, quæ gratia est vobis ? nam et peccatores peccatoribus fœnerantur, ut recipiant æqualia.</div>
<div n="35" type="v">Verumtamen diligite inimicos vestros : benefacite, et mutuum date, nihil inde sperantes : et erit merces vestra multa, et eritis filii Altissimi, quia ipse benignus est super ingratos et malos.</div>
<div n="36" type="v">Estote ergo misericordes sicut et Pater vester misericors est.</div>
<div n="37" type="v">Nolite judicare, et non judicabimini : nolite condemnare, et non condemnabimini. Dimitte, et dimittemini.</div>
<div n="38" type="v">Date, et dabitur vobis : mensuram bonam, et confertam, et coagitatam, et supereffluentem dabunt in sinum vestrum. Eadem quippe mensura, qua mensi fueritis, remetietur vobis.</div>
<div n="39" type="v">Dicebat autem illis et similitudinem : Numquid potest cæcus cæcum ducere ? nonne ambo in foveam cadunt ?</div>
<div n="40" type="v">Non est discipulus super magistrum : perfectus autem omnis erit, si sit sicut magister ejus.</div>
<div n="41" type="v">Quid autem vides festucam in oculo fratris tui, trabem autem, quæ in oculo tuo est, non consideras ?</div>
<div n="42" type="v">aut quomodo potes dicere fratri tuo : Frater, sine ejiciam festucam de oculo tuo : ipse in oculo tuo trabem non videns ? Hypocrita, ejice primum trabem de oculo tuo : et tunc perspicies ut educas festucam de oculo fratris tui.</div>
<div n="43" type="v">Non est enim arbor bona, quæ facit fructus malos : neque arbor mala, faciens fructum bonum.</div>
<div n="44" type="v">Unaquæque enim arbor de fructu suo cognoscitur. Neque enim de spinis colligunt ficus : neque de rubo vindemiant uvam.</div>
<div n="45" type="v">Bonus homo de bono thesauro cordis sui profert bonum : et malus homo de malo thesauro profert malum. Ex abundantia enim cordis os loquitur.</div>
<div n="46" type="v">Quid autem vocatis me Domine, Domine : et non facitis quæ dico ?</div>
<div n="47" type="v">Omnis qui venit ad me, et audit sermones meos, et facit eos, ostendam vobis cui similis sit :</div>
<div n="48" type="v">similis est homini ædificanti domum, qui fodit in altum, et posuit fundamentum super petram : inundatione autem facta, illisum est flumen domui illi, et non potuit eam movere : fundata enim erat super petram.</div>
<div n="49" type="v">Qui autem audit, et non facit, similis est homini ædificanti domum suam super terram sine fundamento : in quam illisus est fluvius, et continuo cecidit : et facta est ruina domus illius magna.</div>
</div>
<div n="7" type="ch">
<div n="1" type="v">Cum autem implesset omnia verba sua in aures plebis, intravit Capharnaum.</div>
<div n="2" type="v">Centurionis autem cujusdam servus male habens, erat moriturus : qui illi erat pretiosus.</div>
<div n="3" type="v">Et cum audisset de Jesu, misit ad eum seniores Judæorum, rogans eum ut veniret et salvaret servum ejus.</div>
<div n="4" type="v">At illi cum venissent ad Jesum, rogabant eum sollicite, dicentes ei : Quia dignus est ut hoc illi præstes :</div>
<div n="5" type="v">diligit enim gentem nostram, et synagogam ipse ædificavit nobis.</div>
<div n="6" type="v">Jesus autem ibat cum illis. Et cum jam non longe esset a domo, misit ad eum centurio amicos, dicens : Domine, noli vexari : non enim sum dignus ut sub tectum meum intres :</div>
<div n="7" type="v">propter quod et meipsum non sum dignum arbitratus ut venirem ad te : sed dic verbo, et sanabitur puer meus.</div>
<div n="8" type="v">Nam et ego homo sum sub potestate constitutus, habens sub me milites : et dico huic, Vade, et vadit : et alii, Veni, et venit : et servo meo, Fac hoc, et facit.</div>
<div n="9" type="v">Quo audito Jesus miratus est : et conversus sequentibus se turbis, dixit : Amen dico vobis, nec in Israël tantam fidem inveni.</div>
<div n="10" type="v">Et reversi, qui missi fuerant, domum, invenerunt servum, qui languerat, sanum.</div>
<div n="11" type="v">Et factum est : deinceps ibat in civitatem quæ vocatur Naim : et ibant cum eo discipuli ejus et turba copiosa.</div>
<div n="12" type="v">Cum autem appropinquaret portæ civitatis, ecce defunctus efferebatur filius unicus matris suæ : et hæc vidua erat : et turba civitatis multa cum illa.</div>
<div n="13" type="v">Quam cum vidisset Dominus, misericordia motus super eam, dixit illi : Noli flere.</div>
<div n="14" type="v">Et accessit, et tetigit loculum. (Hi autem qui portabant, steterunt.) Et ait : Adolescens, tibi dico, surge.</div>
<div n="15" type="v">Et resedit qui erat mortuus, et cœpit loqui. Et dedit illum matri suæ.</div>
<div n="16" type="v">Accepit autem omnes timor : et magnificabant Deum, dicentes : Quia propheta magnus surrexit in nobis : et quia Deus visitavit plebem suam.</div>
<div n="17" type="v">Et exiit hic sermo in universam Judæam de eo, et in omnem circa regionem.</div>
<div n="18" type="v">Et nuntiaverunt Joanni discipuli ejus de omnibus his.</div>
<div n="19" type="v">Et convocavit duos de discipulis suis Joannes, et misit ad Jesum, dicens : Tu es qui venturus es, an alium exspectamus ?</div>
<div n="20" type="v">Cum autem venissent ad eum viri, dixerunt : Joannes Baptista misit nos ad te dicens : Tu es qui venturus es, an alium exspectamus ?</div>
<div n="21" type="v">(In ipsa autem hora multos curavit a languoribus, et plagis, et spiritibus malis, et cæcis multis donavit visum.)</div>
<div n="22" type="v">Et respondens, dixit illis : Euntes renuntiate Joanni quæ audistis et vidistis : quia cæci vident, claudi ambulant, leprosi mundantur, surdi audiunt, mortui resurgunt, pauperes evangelizantur :</div>
<div n="23" type="v">et beatus est quicumque non fuerit scandalizatus in me.</div>
<div n="24" type="v">Et cum discessissent nuntii Joannis, cœpit de Joanne dicere ad turbas : Quid existis in desertum videre ? arundinem vento agitatam ?</div>
<div n="25" type="v">Sed quid existis videre ? hominem mollibus vestibus indutum ? Ecce qui in veste pretiosa sunt et deliciis, in domibus regum sunt.</div>
<div n="26" type="v">Sed quid existis videre ? prophetam ? Utique dico vobis, et plus quam prophetam :</div>
<div n="27" type="v">hic est, de quo scriptum est : Ecce mitto angelum meum ante faciem tuam, qui præparabit viam tuam ante te.</div>
<div n="28" type="v">Dico enim vobis : major inter natos mulierum propheta Joanne Baptista nemo est : qui autem minor est in regno Dei, major est illo.</div>
<div n="29" type="v">Et omnis populus audiens et publicani, justificaverunt Deum, baptizati baptismo Joannis.</div>
<div n="30" type="v">Pharisæi autem et legisperiti consilium Dei spreverunt in semetipsos, non baptizati ab eo.</div>
<div n="31" type="v">Ait autem Dominus : Cui ergo similes dicam homines generationis hujus ? et cui similes sunt ?</div>
<div n="32" type="v">Similes sunt pueris sedentibus in foro, et loquentibus ad invicem, et dicentibus : Cantavimus vobis tibiis, et non saltastis : lamentavimus, et non plorastis.</div>
<div n="33" type="v">Venit enim Joannes Baptista, neque manducans panem, neque bibens vinum, et dicitis : Dæmonium habet.</div>
<div n="34" type="v">Venit Filius hominis manducans, et bibens, et dicitis : Ecce homo devorator, et bibens vinum, amicus publicanorum et peccatorum.</div>
<div n="35" type="v">Et justificata est sapientia ab omnibus filiis suis.</div>
<div n="36" type="v">Rogabat autem illum quidam de pharisæis ut manducaret cum illo. Et ingressus domum pharisæi discubuit.</div>
<div n="37" type="v">Et ecce mulier, quæ erat in civitate peccatrix, ut cognovit quod accubuisset in domo pharisæi, attulit alabastrum unguenti :</div>
<div n="38" type="v">et stans retro secus pedes ejus, lacrimis cœpit rigare pedes ejus, et capillis capitis sui tergebat, et osculabatur pedes ejus, et unguento ungebat.</div>
<div n="39" type="v">Videns autem pharisæus, qui vocaverat eum, ait intra se dicens : Hic si esset propheta, sciret utique quæ et qualis est mulier, quæ tangit eum : quia peccatrix est.</div>
<div n="40" type="v">Et respondens Jesus, dixit ad illum : Simon, habeo tibi aliquid dicere. At ille ait : Magister, dic.</div>
<div n="41" type="v">Duo debitores erant cuidam fœneratori : unus debebat denarios quingentos, et alius quinquaginta.</div>
<div n="42" type="v">Non habentibus illis unde redderent, donavit utrisque. Quis ergo eum plus diligit ?</div>
<div n="43" type="v">Respondens Simon dixit : Æstimo quia is cui plus donavit. At ille dixit : Recte judicasti.</div>
<div n="44" type="v">Et conversus ad mulierem, dixit Simoni : Vides hanc mulierem ? Intravi in domum tuam, aquam pedibus meis non dedisti : hæc autem lacrimis rigavit pedes meos, et capillis suis tersit.</div>
<div n="45" type="v">Osculum mihi non dedisti : hæc autem ex quo intravit, non cessavit osculari pedes meos.</div>
<div n="46" type="v">Oleo caput meum non unxisti : hæc autem unguento unxit pedes meos.</div>
<div n="47" type="v">Propter quod dico tibi : remittuntur ei peccata multa, quoniam dilexit multum. Cui autem minus dimittitur, minus diligit.</div>
<div n="48" type="v">Dixit autem ad illam : Remittuntur tibi peccata.</div>
<div n="49" type="v">Et cœperunt qui simul accumbebant, dicere intra se : Quis est hic qui etiam peccata dimittit ?</div>
<div n="50" type="v">Dixit autem ad mulierem : Fides tua te salvam fecit : vade in pace.</div>
</div>
<div n="8" type="ch">
<div n="1" type="v">Et factum est deinceps, et ipse iter faciebat per civitates, et castella prædicans, et evangelizans regnum Dei : et duodecim cum illo,</div>
<div n="2" type="v">et mulieres aliquæ, quæ erant curatæ a spiritibus malignis et infirmatibus : Maria, quæ vocatur Magdalene, de qua septem dæmonia exierant,</div>
<div n="3" type="v">et Joanna uxor Chusæ procuratoris Herodis, et Susanna, et aliæ multæ, quæ ministrabant ei de facultatibus suis.</div>
<div n="4" type="v">Cum autem turba plurima convenirent, et de civitatibus properarent ad eum, dixit per similitudinem :</div>
<div n="5" type="v">Exiit qui seminat, seminare semen suum. Et dum seminat, aliud cecidit secus viam, et conculcatum est, et volucres cæli comederunt illud.</div>
<div n="6" type="v">Et aliud cecidit supra petrum : et natum aruit, quia non habebat humorem.</div>
<div n="7" type="v">Et aliud cecidit inter spinas, et simul exortæ spinæ suffocaverunt illud.</div>
<div n="8" type="v">Et aliud cecidit in terram bonam : et ortum fecit fructum centuplum. Hæc dicens clamabat : Qui habet aures audiendi, audiat.</div>
<div n="9" type="v">Interrogabant autem eum discipuli ejus, quæ esset hæc parabola.</div>
<div n="10" type="v">Quibus ipse dixit : Vobis datum est nosse mysterium regni Dei, ceteris autem in parabolis : ut videntes non videant, et audientes non intelligant.</div>
<div n="11" type="v">Est autem hæc parabola : Semen est verbum Domini.</div>
<div n="12" type="v">Qui autem secus viam, hi sunt qui audiunt : deinde venit diabolus, et tollit verbum de corde eorum, ne credentes salvi fiant.</div>
<div n="13" type="v">Nam qui supra petram, qui cum audierint, cum gaudio suscipiunt verbum : et hi radices non habent : qui ad tempus credunt, et in tempore tentationis recedunt.</div>
<div n="14" type="v">Quod autem in spinas cecidit : hi sunt qui audierunt, et a sollicitudinibus, et divitiis, et voluptatibus vitæ euntes, suffocantur, et non referunt fructum.</div>
<div n="15" type="v">Quod autem in bonam terram : hi sunt qui in corde bono et optimo audientes verbum retinent, et fructum afferunt in patientia.</div>
<div n="16" type="v">Nemo autem lucernam accendens, operit eam vase, aut subtus lectum ponit : sed supra candelabrum ponit, ut intrantes videant lumen.</div>
<div n="17" type="v">Non est enim occultum, quod non manifestetur : nec absconditum, quod non cognoscatur, et in palam veniat.</div>
<div n="18" type="v">Videte ergo quomodo audiatis ? Qui enim habet, dabitur illi : et quicumque non habet, etiam quod putat se habere, auferetur ab illo.</div>
<div n="19" type="v">Venerunt autem ad illum mater et fratres ejus, et non poterant adire eum præ turba.</div>
<div n="20" type="v">Et nuntiatum est illi : Mater tua et fratres tui stant foris, volentes te videre.</div>
<div n="21" type="v">Qui respondens, dixit ad eos : Mater mea et fratres mei hi sunt, qui verbum Dei audiunt et faciunt.</div>
<div n="22" type="v">Factum est autem in una dierum : et ipse ascendit in naviculam, et discipuli ejus, et ait ad illos : Transfretemus trans stagnum. Et ascenderunt.</div>
<div n="23" type="v">Et navigantibus illis, obdormivit, et descendit procella venti in stagnum, et complebantur, et periclitabantur.</div>
<div n="24" type="v">Accedentes autem suscitaverunt eum, dicentes : Præceptor, perimus. At ille surgens, increpavit ventum, et tempestatem aquæ, et cessavit : et facta est tranquillitas.</div>
<div n="25" type="v">Dixit autem illis : Ubi est fides vestra ? Qui timentes, mirati sunt ad invicem, dicentes : Quis putas hic est, quia et ventis, et mari imperat, et obediunt ei ?</div>
<div n="26" type="v">Et navigaverunt ad regionem Gerasenorum, quæ est contra Galilæam.</div>
<div n="27" type="v">Et cum egressus esset ad terram, occurrit illi vir quidam, qui habebat dæmonium jam temporibus multis, et vestimento non induebatur, neque in domo manebat, sed in monumentis.</div>
<div n="28" type="v">Is, ut vidit Jesum, procidit ante illum : et exclamans voce magna, dixit : Quid mihi et tibi est, Jesu Fili Dei Altissimi ? obsecro te, ne me torqueas.</div>
<div n="29" type="v">Præcipiebat enim spiritui immundo ut exiret ab homine. Multis enim temporibus arripiebat illum, et vinciebatur catenis, et compedibus custoditus. Et ruptis vinculis agebatur a dæmonio in deserta.</div>
<div n="30" type="v">Interrogavit autem illum Jesus, dicens : Quod tibi nomen est ? At ille dixit : Legio : quia intraverant dæmonia multa in eum.</div>
<div n="31" type="v">Et rogabant illum ne imperaret illis ut in abyssum irent.</div>
<div n="32" type="v">Erat autem ibi grex porcorum multorum pascentium in monte : et rogabant eum, ut permitteret eis in illos ingredi. Et permisit illis.</div>
<div n="33" type="v">Exierunt ergo dæmonia ab homine, et intraverunt in porcos : et impetu abiit grex per præceps in stagnum, et suffocatus est.</div>
<div n="34" type="v">Quod ut viderunt factum qui pascebant, fugerunt, et nuntiaverunt in civitatem et in villas.</div>
<div n="35" type="v">Exierunt autem videre quod factum est, et venerunt ad Jesum, et invenerunt hominem sedentem, a quo dæmonia exierant, vestitum ac sana mente, ad pedes ejus, et timuerunt.</div>
<div n="36" type="v">Nuntiaverunt autem illis et qui viderant, quomodo sanus factus esset a legione :</div>
<div n="37" type="v">et rogaverunt illum omnis multitudo regionis Gerasenorum ut discederet ab ipsis : quia magno timore tenebantur. Ipse autem ascendens navim, reversus est.</div>
<div n="38" type="v">Et rogabat illum vir, a quo dæmonia exierant, ut cum eo esset. Dimisit autem eum Jesus, dicens :</div>
<div n="39" type="v">Redi in domum tuam, et narra quanta tibi fecit Deus. Et abiit per universam civitatem, prædicans quanta illi fecisset Jesus.</div>
<div n="40" type="v">Factum est autem cum rediisset Jesus, excepit illum turba : erunt enim omnes exspectantes eum.</div>
<div n="41" type="v">Et ecce venit vir, cui nomen Jairus, et ipse princeps synagogæ erat : et cecidit ad pedes Jesu, rogans eum ut intraret in domum ejus,</div>
<div n="42" type="v">quia unica filia erat ei fere annorum duodecim, et hæc moriebatur. Et contigit, dum iret, a turba comprimebatur.</div>
<div n="43" type="v">Et mulier quædam erat in fluxu sanguinis ab annis duodecim, quæ in medicos erogaverat omnem substantiam suam, nec ab ullo potuit curari :</div>
<div n="44" type="v">accessit retro, et tetigit fimbriam vestimenti ejus : et confestim stetit fluxus sanguinis ejus.</div>
<div n="45" type="v">Et ait Jesus : Quis est, qui me tetigit ? Negantibus autem omnibus, dixit Petrus, et qui cum illo erant : Præceptor, turbæ te comprimunt, et affligunt, et dicis : Quis me tetigit ?</div>
<div n="46" type="v">Et dicit Jesus : Tetigit me aliquis : nam ego novi virtutem de me exiisse.</div>
<div n="47" type="v">Videns autem mulier, quia non latuit, tremens venit, et procidit ante pedes ejus : et ob quam causam tetigerit eum, indicavit coram omni populo : et quemadmodum confestim sanata sit.</div>
<div n="48" type="v">At ipse dixit ei : Filia, fides tua salvam te fecit : vade in pace.</div>
<div n="49" type="v">Adhuc illo loquente, venit quidam ad principem synagogæ, dicens ei : Quia mortua est filia tua, noli vexare illum.</div>
<div n="50" type="v">Jesus autem, audito hoc verbo, respondit patri puellæ : Noli timere, crede tantum, et salva erit.</div>
<div n="51" type="v">Et cum venisset domum, non permisit intrare secum quemquam, nisi Petrum, et Jacobum, et Joannem, et patrem, et matrem puellæ.</div>
<div n="52" type="v">Flebant autem omnes, et plangebant illam. At ille dixit : Nolite flere : non est mortua puella, sed dormit.</div>
<div n="53" type="v">Et deridebant eum, scientes quod mortua esset.</div>
<div n="54" type="v">Ipse autem tenens manum ejus clamavit, dicens : Puella, surge.</div>
<div n="55" type="v">Et reversus est spiritus ejus, et surrexit continuo. Et jussit illi dari manducare.</div>
<div n="56" type="v">Et stupuerunt parentes ejus, quibus præcepit ne alicui dicerent quod factum erat.</div>
</div>
<div n="9" type="ch">
<div n="1" type="v">Convocatis autem duodecim Apostolis, dedit illis virtutem et potestatem super omnia dæmonia, et ut languores curarent.</div>
<div n="2" type="v">Et misit illos prædicare regnum Dei, et sanare infirmos.</div>
<div n="3" type="v">Et ait ad illos : Nihil tuleritis in via, neque virgam, neque peram, neque panem, neque pecuniam, neque duas tunicas habeatis.</div>
<div n="4" type="v">Et in quamcumque domum intraveritis, ibi manete, et inde ne exeatis.</div>
<div n="5" type="v">Et quicumque non receperint vos : exeuntes de civitate illa, etiam pulverem pedum vestrorum excutite in testimonium supra illos.</div>
<div n="6" type="v">Egressi autem circuibant per castella evangelizantes, et curantes ubique.</div>
<div n="7" type="v">Audivit autem Herodes tetrarcha omnia quæ fiebant ab eo, et hæsitabat eo quod diceretur</div>
<div n="8" type="v">a quibusdam : Quia Joannes surrexit a mortuis : a quibusdam vero : Quia Elias apparuit : ab aliis autem : Quia propheta unus de antiquis surrexit.</div>
<div n="9" type="v">Et ait Herodes : Joannem ego decollavit : quis est autem iste, de quo ego talia audio ? Et quærebat videre eum.</div>
<div n="10" type="v">Et reversi Apostoli, narraverunt illi quæcumque fecerunt : et assumptis illis secessit seorsum in locum desertum, qui est Bethsaidæ.</div>
<div n="11" type="v">Quod cum cognovissent turbæ, secutæ sunt illum : et excepit eos, et loquebatur illis de regno Dei, et eos, qui cura indigebant, sanabat.</div>
<div n="12" type="v">Dies autem cœperat declinare, et accedentes duodecim dixerunt illi : Dimitte turbas, ut euntes in castella villasque quæ circa sunt, divertant, et inveniant escas : quia hic in loco deserto sumus.</div>
<div n="13" type="v">Ait autem ad illos : Vos date illis manducare. At illi dixerunt : Non sunt nobis plus quam quinque panes et duo pisces : nisi forte nos eamus, et emamus in omnem hanc turbam escas.</div>
<div n="14" type="v">Erant autem fere viri quinque millia. Ait autem ad discipulos suos : Facite illos discumbere per convivia quinquagenos.</div>
<div n="15" type="v">Et ita fecerunt : et discumbere fecerunt omnes.</div>
<div n="16" type="v">Acceptis autem quinque panibus et duobus piscibus, respexit in cælum, et benedixit illis : et fregit, et distribuit discipulis suis, ut ponerent ante turbas.</div>
<div n="17" type="v">Et manducaverunt omnes, et saturati sunt. Et sublatum est quod superfuit illis, fragmentorum cophini duodecim.</div>
<div n="18" type="v">Et factum est cum solus esset orans, erant cum illo et discipuli : et interrogavit illos, dicens : Quem me dicunt esse turbæ ?</div>
<div n="19" type="v">At illi responderunt, et dixerunt : Joannem Baptistam, alii autem Eliam, alii vero unus propheta de prioribus surrexit.</div>
<div n="20" type="v">Dixit autem illis : Vos autem quem me esse dicitis ? Respondens Simon Petrus, dixit : Christum Dei.</div>
<div n="21" type="v">At ille increpans illos, præcepit ne cui dicerent hoc,</div>
<div n="22" type="v">dicens : Quia oportet Filium hominis multa pati, et reprobari a senioribus, et principibus sacerdotum, et scribis, et occidi, et tertia die resurgere.</div>
<div n="23" type="v">Dicebat autem ad omnes : Si quis vult post me venire, abneget semetipsum, et tollat crucem suam quotidie, et sequatur me.</div>
<div n="24" type="v">Qui enim voluerit animam suam salvam facere, perdet illam : nam qui perdiderit animam suam propter me, salvam faciet illam.</div>
<div n="25" type="v">Quid enim proficit homo, si lucretur universum mundum, se autem ipsum perdat, et detrimentum sui faciat ?</div>
<div n="26" type="v">Nam qui me erubuerit, et meos sermones : hunc Filius hominis erubescet cum venerit in majestate sua, et Patris, et sanctorum angelorum.</div>
<div n="27" type="v">Dico autem vobis vere : sunt aliqui hic stantes, qui non gustabunt mortem donec videant regnum Dei.</div>
<div n="28" type="v">Factum est autem post hæc verba fere dies octo, et assumpsit Petrum, et Jacobum, et Joannem, et ascendit in montem ut oraret.</div>
<div n="29" type="v">Et facta est, dum oraret, species vultus ejus altera : et vestitus ejus albus et refulgens.</div>
<div n="30" type="v">Et ecce duo viri loquebantur cum illo. Erant autem Moyses et Elias,</div>
<div n="31" type="v">visi in majestate : et dicebant excessum ejus, quem completurus erat in Jerusalem.</div>
<div n="32" type="v">Petrus vero, et qui cum illo erant, gravati erant somno. Et evigilantes viderunt majestatem ejus, et duos viros qui stabant cum illo.</div>
<div n="33" type="v">Et factum est cum discederent ab illo, ait Petrus ad Jesum : Præceptor, bonum est nos hic esse : et faciamus tria tabernacula, unum tibi, et unum Moysi, et unum Eliæ : nesciens quid diceret.</div>
<div n="34" type="v">Hæc autem illo loquente, facta est nubes, et obumbravit eos : et timuerunt, intrantibus illis in nubem.</div>
<div n="35" type="v">Et vox facta est de nube, dicens : Hic est Filius meus dilectus, ipsum audite.</div>
<div n="36" type="v">Et dum fieret vox, inventus est Jesus solus. Et ipsi tacuerunt, et nemini dixerunt in illis diebus quidquam ex his quæ viderant.</div>
<div n="37" type="v">Factum est autem in sequenti die, descendentibus illis de monte, occurrit illis turba multa.</div>
<div n="38" type="v">Et ecce vir de turba exclamavit, dicens : Magister, obsecro te, respice in filium meum quia unicus est mihi :</div>
<div n="39" type="v">et ecce spiritus apprehendit eum, et subito clamat, et elidit, et dissipat eum cum spuma, et vix discedit dilanians eum :</div>
<div n="40" type="v">et rogavi discipulos tuos ut ejicerent illum, et non potuerunt.</div>
<div n="41" type="v">Respondens autem Jesus, dixit : O generatio infidelis, et perversa, usquequo ero apud vos, et patiar vos ? adduc huc filium tuum.</div>
<div n="42" type="v">Et cum accederet, elisit illum dæmonium, et dissipavit.</div>
<div n="43" type="v">Et increpavit Jesus spiritum immundum, et sanavit puerum, et reddidit illum patri ejus.</div>
<div n="44" type="v">Stupebant autem omnes in magnitudine Dei : omnibusque mirantibus in omnibus quæ faciebat, dixit ad discipulos suos : Ponite vos in cordibus vestris sermones istos : Filius enim hominis futurum est ut tradatur in manus hominum.</div>
<div n="45" type="v">At illi ignorabant verbum istud, et erat velatum ante eos ut non sentirent illud : et timebant eum interrogare de hoc verbo.</div>
<div n="46" type="v">Intravit autem cogitatio in eos quis eorum major esset.</div>
<div n="47" type="v">At Jesus videns cogitationes cordis illorum, apprehendit puerum, et statuit illum secus se,</div>
<div n="48" type="v">et ait illis : Quicumque susceperit puerum istum in nomine meo, me recipit : et quicumque me receperit, recipit eum qui me misit. Nam qui minor est inter vos omnes, hic major est.</div>
<div n="49" type="v">Respondens autem Joannes dixit : Præceptor, vidimus quemdam in nomine tuo ejicientem dæmonia, et prohibuimus eum : quia non sequitur nobiscum.</div>
<div n="50" type="v">Et ait ad illum Jesus : Nolite prohibere : qui enim non est adversum vos, pro vobis est.</div>
<div n="51" type="v">Factum est autem dum complerentur dies assumptionis ejus, et ipse faciem suam firmavit ut iret in Jerusalem.</div>
<div n="52" type="v">Et misit nuntios ante conspectum suum : et euntes intraverunt in civitatem Samaritanorum ut parerent illi.</div>
<div n="53" type="v">Et non receperunt eum, quia facies ejus erat euntis in Jerusalem.</div>
<div n="54" type="v">Cum vidissent autem discipuli ejus Jacobus et Joannes, dixerunt : Domine, vis dicimus ut ignis descendat de cælo, et consumat illos ?</div>
<div n="55" type="v">Et conversus increpavit illos, dicens : Nescitis cujus spiritus estis.</div>
<div n="56" type="v">Filius hominis non venit animas perdere, sed salvare. Et abierunt in aliud castellum.</div>
<div n="57" type="v">Factum est autem : ambulantibus illis in via, dixit quidam ad illum : Sequar te quocumque ieris.</div>
<div n="58" type="v">Dixit illi Jesus : Vulpes foveas habent, et volucres cæli nidos : Filius autem hominis non habet ubi caput reclinet.</div>
<div n="59" type="v">Ait autem ad alterum : Sequere me : ille autem dixit : Domine, permitte mihi primum ire, et sepelire patrem meum.</div>
<div n="60" type="v">Dixitque ei Jesus : Sine ut mortui sepeliant mortuos suos : tu autem vade, et annuntia regnum Dei.</div>
<div n="61" type="v">Et ait alter : Sequar te Domine, sed permitte mihi primum renuntiare his quæ domi sunt.</div>
<div n="62" type="v">Ait ad illum Jesus : Nemo mittens manum suam ad aratrum, et respiciens retro, aptus est regno Dei.</div>
</div>
<div n="10" type="ch">
<div n="1" type="v">Post hæc autem designavit Dominus et alios septuaginta duos : et misit illos binos ante faciem suam in omnem civitatem et locum, quo erat ipse venturus.</div>
<div n="2" type="v">Et dicebat illis : Messis quidem multa, operarii autem pauci. Rogate ergo dominum messis ut mittat operarios in messem suam.</div>
<div n="3" type="v">Ite : ecce ego mitto vos sicut agnos inter lupos.</div>
<div n="4" type="v">Nolite portare sacculum, neque peram, neque calceamenta, et neminem per viam salutaveritis.</div>
<div n="5" type="v">In quamcumque domum intraveritis, primum dicite : Pax huic domui :</div>
<div n="6" type="v">et si ibi fuerit filius pacis, requiescet super illum pax vestra : sin autem, ad vos revertetur.</div>
<div n="7" type="v">In eadem autem domo manete, edentes et bibentes quæ apud illos sunt : dignus est enim operarius mercede sua. Nolite transire de domo in domum.</div>
<div n="8" type="v">Et in quamcumque civitatem intraveritis, et susceperint vos, manducate quæ apponuntur vobis :</div>
<div n="9" type="v">et curate infirmos, qui in illa sunt, et dicite illis : Appropinquavit in vos regnum Dei.</div>
<div n="10" type="v">In quamcumque autem civitatem intraveritis, et non susceperint vos, exeuntes in plateas ejus, dicite :</div>
<div n="11" type="v">Etiam pulverem, qui adhæsit nobis de civitate vestra, extergimus in vos : tamen hoc scitote, quia appropinquavit regnum Dei.</div>
<div n="12" type="v">Dico vobis, quia Sodomis in die illa remissius erit, quam illi civitati.</div>
<div n="13" type="v">Væ tibi Corozain ! væ tibi Bethsaida ! quia si in Tyro et Sidone factæ fuissent virtutes quæ factæ sunt in vobis, olim in cilicio et cinere sedentes pœniterent.</div>
<div n="14" type="v">Verumtamen Tyro et Sidoni remissius erit in judicio, quam vobis.</div>
<div n="15" type="v">Et tu Capharnaum, usque ad cælum exaltata, usque ad infernum demergeris.</div>
<div n="16" type="v">Qui vos audit, me audit : et qui vos spernit, me spernit. Qui autem me spernit, spernit eum qui misit me.</div>
<div n="17" type="v">Reversi sunt autem septuaginta duo cum gaudio, dicentes : Domine, etiam dæmonia subjiciuntur nobis in nomine tuo.</div>
<div n="18" type="v">Et ait illis : Videbam Satanam sicut fulgor de cælo cadentem.</div>
<div n="19" type="v">Ecce dedi vobis potestatem calcandi supra serpentes, et scorpiones, et super omnem virtutem inimici : et nihil vobis nocebit.</div>
<div n="20" type="v">Verumtamen in hoc nolite gaudere quia spiritus vobis subjiciuntur : gaudete autem, quod nomina vestra scripta sunt in cælis.</div>
<div n="21" type="v">In ipsa hora exsultavit Spiritu Sancto, et dixit : Confiteor tibi Pater, Domine cæli et terræ, quod abscondisti hæc a sapientibus et prudentibus, et revelasti ea parvulis. Etiam Pater : quoniam sic placuit ante te.</div>
<div n="22" type="v">Omnia mihi tradita sunt a Patre meo. Et nemo scit quis sit Filius, nisi Pater : et quis sit Pater, nisi Filius, et cui voluerit Filius revelare.</div>
<div n="23" type="v">Et conversus ad discipulos suos, dixit : Beati oculi qui vident quæ vos videtis.</div>
<div n="24" type="v">Dico enim vobis quod multi prophetæ et reges voluerunt videre quæ vos videtis, et non viderunt : et audire quæ auditis, et non audierunt.</div>
<div n="25" type="v">Et ecce quidam legisperitus surrexit tentans illum, et dicens : Magister, quid faciendo vitam æternam possidebo ?</div>
<div n="26" type="v">At ille dixit ad eum : In lege quid scriptum est ? quomodo legis ?</div>
<div n="27" type="v">Ille respondens dixit : Diliges Dominum Deum tuum ex toto corde tuo, et ex tota anima tua, et ex omnibus virtutibus tuis, et ex omni mente tua : et proximum tuum sicut teipsum.</div>
<div n="28" type="v">Dixitque illi : Recte respondisti : hoc fac, et vives.</div>
<div n="29" type="v">Ille autem volens justificare seipsum, dixit ad Jesum : Et quis est meus proximus ?</div>
<div n="30" type="v">Suscipiens autem Jesus, dixit : Homo quidam descendebat ab Jerusalem in Jericho, et incidit in latrones, qui etiam despoliaverunt eum : et plagis impositis abierunt semivivo relicto.</div>
<div n="31" type="v">Accidit autem ut sacerdos quidam descenderet eadem via : et viso illo præterivit.</div>
<div n="32" type="v">Similiter et Levita, cum esset secus locum, et videret eum, pertransiit.</div>
<div n="33" type="v">Samaritanus autem quidam iter faciens, venit secus eum : et videns eum, misericordia motus est.</div>
<div n="34" type="v">Et appropians alligavit vulnera ejus, infundens oleum et vinum : et imponens illum in jumentum suum, duxit in stabulum, et curam ejus egit.</div>
<div n="35" type="v">Et altera die protulit duos denarios, et dedit stabulario, et ait : Curam illius habe : et quodcumque supererogaveris, ego cum rediero reddam tibi.</div>
<div n="36" type="v">Quis horum trium videtur tibi proximus fuisse illi, qui incidit in latrones ?</div>
<div n="37" type="v">At ille dixit : Qui fecit misericordiam in illum. Et ait illi Jesus : Vade, et tu fac similiter.</div>
<div n="38" type="v">Factum est autem, dum irent, et ipse intravit in quoddam castellum : et mulier quædam, Martha nomine, excepit illum in domum suam,</div>
<div n="39" type="v">et huic erat soror nomine Maria, quæ etiam sedens secus pedes Domini, audiebat verbum illius.</div>
<div n="40" type="v">Martha autem satagebat circa frequens ministerium : quæ stetit, et ait : Domine, non est tibi curæ quod soror mea reliquit me solam ministrare ? dic ergo illi ut me adjuvet.</div>
<div n="41" type="v">Et respondens dixit illis Dominus : Martha, Martha, sollicita es, et turbaris erga plurima,</div>
<div n="42" type="v">porro unum est necessarium. Maria optimam partem elegit, quæ non auferetur ab ea.</div>
</div>
<div n="11" type="ch">
<div n="1" type="v">Et factum est : cum esset in quodam loco orans, ut cessavit, dixit unus ex discipulis ejus ad eum : Domine, doce nos orare, sicut docuit et Joannes discipulos suos.</div>
<div n="2" type="v">Et ait illis : Cum oratis, dicite : Pater, sanctificetur nomen tuum. Adveniat regnum tuum.</div>
<div n="3" type="v">Panem nostrum quotidianum da nobis hodie.</div>
<div n="4" type="v">Et dimitte nobis peccata nostra, siquidem et ipsi dimittimus omni debenti nobis. Et ne nos inducas in tentationem.</div>
<div n="5" type="v">Et ait ad illos : Quis vestrum habebit amicum, et ibit ad illum media nocte, et dicet illi : Amice, commoda mihi tres panes,</div>
<div n="6" type="v">quoniam amicus meus venit de via ad me, et non habeo quod ponam ante illum,</div>
<div n="7" type="v">et ille de intus respondens dicat : Noli mihi molestus esse, jam ostrium clausum est, et pueri mei mecum sunt in cubili : non possum surgere, et dare tibi.</div>
<div n="8" type="v">Et si ille perseveraverit pulsans : dico vobis, etsi non dabit illi surgens eo quod amicus ejus sit, propter improbitatem tamen ejus surget, et dabit illi quotquot habet necessarios.</div>
<div n="9" type="v">Et ego dico vobis : Petite, et dabitur vobis ; quærite, et invenietis ; pulsate, et aperietur vobis.</div>
<div n="10" type="v">Omnis enim qui petit, accipit : et qui quærit, invenit : et pulsanti aperietur.</div>
<div n="11" type="v">Quis autem ex vobis patrem petit panem, numquid lapidem dabit illi ? aut piscem, numquid pro pisce serpentem dabit illi ?</div>
<div n="12" type="v">aut si petierit ovum, numquid porriget illi scorpionem ?</div>
<div n="13" type="v">Si ergo vos, cum sitis mali, nostis bona data dare filiis vestris : quanto magis Pater vester de cælo dabit spiritum bonum petentibus se ?</div>
<div n="14" type="v">Et erat ejiciens dæmonium, et illud erat mutum. Et cum ejecisset dæmonium, locutus est mutus, et admiratæ sunt turbæ.</div>
<div n="15" type="v">Quidam autem ex eis dixerunt : In Beelzebub principe dæmoniorum ejicit dæmonia.</div>
<div n="16" type="v">Et alii tentantes, signum de cælo quærebant ab eo.</div>
<div n="17" type="v">Ipse autem ut vidit cogitationes eorum, dixit eis : Omne regnum in seipsum divisum desolabitur, et domus supra domum cadet.</div>
<div n="18" type="v">Si autem et Satanas in seipsum divisus est, quomodo stabit regnum ejus ? quia dicitis in Beelzebub me ejicere dæmonia.</div>
<div n="19" type="v">Si autem ego in Beelzebub ejicio dæmonia : filii vestri in quo ejiciunt ? ideo ipsi judices vestri erunt.</div>
<div n="20" type="v">Porro si in digito Dei ejicio dæmonia : profecto pervenit in vos regnum Dei.</div>
<div n="21" type="v">Cum fortis armatus custodit atrium suum, in pace sunt ea quæ possidet.</div>
<div n="22" type="v">Si autem fortior eo superveniens vicerit eum, universa arma ejus auferet, in quibus confidebat, et spolia ejus distribuet.</div>
<div n="23" type="v">Qui non est mecum, contra me est : et qui non colligit mecum, dispergit.</div>
<div n="24" type="v">Cum immundus spiritus exierit de homine, ambulat per loca inaquosa, quærens requiem : et non inveniens dicit : Revertar in domum meam unde exivi.</div>
<div n="25" type="v">Et cum venerit, invenit eam scopis mundatam, et ornatam.</div>
<div n="26" type="v">Tunc vadit, et assumit septem alios spiritus secum, nequiores se, et ingressi habitant ibi. Et fiunt novissima hominis illius pejora prioribus.</div>
<div n="27" type="v">Factum est autem, cum hæc diceret : extollens vocem quædam mulier de turba dixit illi : Beatus venter qui te portavit, et ubera quæ suxisti.</div>
<div n="28" type="v">At ille dixit : Quinimmo beati, qui audiunt verbum Dei et custodiunt illud.</div>
<div n="29" type="v">Turbis autem concurrentibus cœpit dicere : Generatio hæc, generatio nequam est : signum quærit, et signum non dabitur ei, nisi signum Jonæ prophetæ.</div>
<div n="30" type="v">Nam sicut fuit Jonas signum Ninivitis, ita erit et Filius hominis generationi isti.</div>
<div n="31" type="v">Regina austri surget in judicio cum viris generationis hujus, et condemnabit illos : quia venit a finibus terræ audire sapientiam Salomonis : et ecce plus quam Salomon hic.</div>
<div n="32" type="v">Viri Ninivitæ surgent in judicio cum generatione hac, et condemnabunt illam : quia pœnitentiam egerunt ad prædicationem Jonæ, et ecce plus quam Jonas hic.</div>
<div n="33" type="v">Nemo lucernam accendit, et in abscondito ponit, neque sub modio : sed supra candelabrum, ut qui ingrediuntur, lumen videant.</div>
<div n="34" type="v">Lucerna corporis tui est oculus tuus. Si oculus tuus fuerit simplex, totum corpus tuum lucidum erit : si autem nequam fuerit, etiam corpus tuum tenebrosum erit.</div>
<div n="35" type="v">Vide ergo ne lumen quod in te est, tenebræ sint.</div>
<div n="36" type="v">Si ergo corpus tuum totum lucidum fuerit, non habens aliquam partem tenebrarum, erit lucidum totum, et sicut lucerna fulgoris illuminabit te.</div>
<div n="37" type="v">Et cum loqueretur, rogavit illum quidam pharisæus ut pranderet apud se. Et ingressus recubuit.</div>
<div n="38" type="v">Pharisæus autem cœpit intra se reputans dicere, quare non baptizatus esset ante prandium.</div>
<div n="39" type="v">Et ait Dominus ad illum : Nunc vos pharisæi, quod deforis est calicis et catini, mundatis : quod autem intus est vestrum, plenum est rapina et iniquitate.</div>
<div n="40" type="v">Stulti nonne qui fecit quod deforis est, etiam id quod deintus est fecit ?</div>
<div n="41" type="v">Verumtamen quod superest, date eleemosynam : et ecce omnia munda sunt vobis.</div>
<div n="42" type="v">Sed væ vobis, pharisæis, quia decimatis mentham, et rutam, et omne olus, et præteritis judicium et caritatem Dei : hæc autem oportuit facere, et illa non omittere.</div>
<div n="43" type="v">Væ vobis, pharisæis, quia diligitis primas cathedras in synagogis, et salutationes in foro.</div>
<div n="44" type="v">Væ vobis, quia estis ut monumenta, quæ non apparent, et homines ambulantes supra, nesciunt.</div>
<div n="45" type="v">Respondens autem quidam ex legisperitis, ait illi : Magister, hæc dicens etiam contumeliam nobis facis.</div>
<div n="46" type="v">At ille ait : Et vobis legisperitis væ : quia oneratis homines oneribus, quæ portare non possunt, et ipsi uno digito vestro non tangitis sarcinas.</div>
<div n="47" type="v">Væ vobis, qui ædificatis monumenta prophetarum : patres autem vestri occiderunt illos.</div>
<div n="48" type="v">Profecto testificamini quod consentitis operibus patrum vestrorum : quoniam ipsi quidem eos occiderunt, vos autem ædificatis eorum sepulchra.</div>
<div n="49" type="v">Propterea et sapientia Dei dixit : Mittam ad illos prophetas, et apostolos, et ex illis occident, et persequentur :</div>
<div n="50" type="v">ut inquiratur sanguis omnium prophetarum, qui effusus est a constitutione mundi a generatione ista,</div>
<div n="51" type="v">a sanguine Abel, usque ad sanguinem Zachariæ, qui periit inter altare et ædem. Ita dico vobis, requiretur ab hac generatione.</div>
<div n="52" type="v">Væ vobis, legisperitis, quia tulistis clavem scientiæ : ipsi non introistis, et eos qui introibant, prohibuistis.</div>
<div n="53" type="v">Cum autem hæc ad illos diceret, cœperunt pharisæi et legisperiti graviter insistere, et os ejus opprimere de multis,</div>
<div n="54" type="v">insidiantes ei, et quærentes aliquid capere de ore ejus, ut accusarent eum.</div>
</div>
<div n="12" type="ch">
<div n="1" type="v">Multis autem turbis circumstantibus, ita ut se invicem conculcarent, cœpit dicere ad discipulos suos : Attendite a fermento pharisæorum, quod est hypocrisis.</div>
<div n="2" type="v">Nihil autem opertum est, quod non reveletur : neque absconditum, quod non sciatur.</div>
<div n="3" type="v">Quoniam quæ in tenebris dixistis, in lumine dicentur : et quod in aurem locuti estis in cubiculis, prædicabitur in tectis.</div>
<div n="4" type="v">Dico autem vobis amicis meis : Ne terreamini ab his qui occidunt corpus, et post hæc non habent amplius quid faciant.</div>
<div n="5" type="v">Ostendam autem vobis quem timeatis : timete eum qui, postquam occiderit, habet potestatem mittere in gehennam : ita dico vobis, hunc timete.</div>
<div n="6" type="v">Nonne quinque passeres veneunt dipondio, et unus ex illis non est in oblivione coram Deo ?</div>
<div n="7" type="v">sed et capilli capitis vestri omnes numerati sunt. Nolite ergo timere : multis passeribus pluris estis vos.</div>
<div n="8" type="v">Dico autem vobis : Omnis quicumque confessus fuerit me coram hominibus, et Filius hominis confitebitur illum coram angelis Dei :</div>
<div n="9" type="v">qui autem negaverit me coram hominibus, negabitur coram angelis Dei.</div>
<div n="10" type="v">Et omnis qui dicit verbum in Filium hominis, remittetur illi : ei autem qui in Spiritum Sanctum blasphemaverit, non remittetur.</div>
<div n="11" type="v">Cum autem inducent vos in synagogas, et ad magistratus, et potestates, nolite solliciti esse qualiter, aut quid respondeatis, aut quid dicatis.</div>
<div n="12" type="v">Spiritus enim Sanctus docebit vos in ipsa hora quid oporteat vos dicere.</div>
<div n="13" type="v">Ait autem ei quidam de turba : Magister, dic fratri meo ut dividat mecum hæreditatem.</div>
<div n="14" type="v">At ille dixit illi : Homo, quis me constituit judicem, aut divisorem super vos ?</div>
<div n="15" type="v">Dixitque ad illos : Videte, et cavete ab omni avaritia : quia non in abundantia cujusquam vita ejus est ex his quæ possidet.</div>
<div n="16" type="v">Dixit autem similitudinem ad illos, dicens : Hominis cujusdam divitis uberes fructus ager attulit :</div>
<div n="17" type="v">et cogitabat intra se dicens : Quid faciam, quia non habeo quo congregam fructus meos ?</div>
<div n="18" type="v">Et dixit : Hoc faciam : destruam horrea mea, et majora faciam : et illuc congregabo omnia quæ nata sunt mihi, et bona mea,</div>
<div n="19" type="v">et dicam animæ meæ : Anima, habes multa bona posita in annos plurimos : requiesce, comede, bibe, epulare.</div>
<div n="20" type="v">Dixit autem illi Deus : Stulte, hac nocte animam tuam repetunt a te : quæ autem parasti, cujus erunt ?</div>
<div n="21" type="v">Sic est qui sibi thesaurizat, et non est in Deum dives.</div>
<div n="22" type="v">Dixitque ad discipulos suos : Ideo dico vobis, nolite solliciti esse animæ vestræ quid manducetis, neque corpori quid induamini.</div>
<div n="23" type="v">Anima plus est quam esca, et corpus plus quam vestimentum.</div>
<div n="24" type="v">Considerate corvos, quia non seminant, neque metunt, quibus non est cellarium, neque horreum, et Deus pascit illos. Quanto magis vos pluris estis illis ?</div>
<div n="25" type="v">Quis autem vestrum cogitando potest adjicere ad staturam suam cubitum unum ?</div>
<div n="26" type="v">Si ergo neque quod minimum est potestis, quid de ceteris solliciti estis ?</div>
<div n="27" type="v">Considerate lilia quomodo crescunt : non laborant, neque nent : dico autem vobis, nec Salomon in omni gloria sua vestiebatur sicut unum ex istis.</div>
<div n="28" type="v">Si autem fœnum, quod hodie est in agro, et cras in clibanum mittitur, Deus sic vestit : quanto magis vos pusillæ fidei ?</div>
<div n="29" type="v">Et vos nolite quærere quid manducetis, aut quid bibatis : et nolite in sublime tolli :</div>
<div n="30" type="v">hæc enim omnia gentes mundi quærunt. Pater autem vester scit quoniam his indigetis.</div>
<div n="31" type="v">Verumtamen quærite primum regnum Dei, et justitiam ejus : et hæc omnia adjicientur vobis.</div>
<div n="32" type="v">Nolite timere pusillus grex, quia complacuit Patri vestro dare vobis regnum.</div>
<div n="33" type="v">Vendite quæ possidetis, et date eleemosynam. Facite vobis sacculos, qui non veterascunt, thesaurum non deficientem in cælis : quo fur non appropriat, neque tinea corrumpit.</div>
<div n="34" type="v">Ubi enim thesaurus vester est, ibi et cor vestrum erit.</div>
<div n="35" type="v">Sint lumbi vestri præcincti, et lucernæ ardentes in manibus vestris,</div>
<div n="36" type="v">et vos similes hominibus exspectantibus dominum suum quando revertatur a nuptiis : ut, cum venerit et pulsaverit, confestim aperiant ei.</div>
<div n="37" type="v">Beati servi illi quos, cum venerit dominus, invenerit vigilantes : amen dico vobis, quod præcinget se, et faciet illos discumbere, et transiens ministrabit illis.</div>
<div n="38" type="v">Et si venerit in secunda vigilia, et si in tertia vigilia venerit, et ita invenerit, beati sunt servi illi.</div>
<div n="39" type="v">Hoc autem scitote, quoniam si sciret paterfamilias, qua hora fur veniret, vigilaret utique, et non sineret perfodi domum suam.</div>
<div n="40" type="v">Et vos estote parati : quia qua hora non putatis, Filius hominis veniet.</div>
<div n="41" type="v">Ait autem et Petrus : Domine, ad nos dicis hanc parabolam, an et ad omnes ?</div>
<div n="42" type="v">Dixit autem Dominus : Quis, putas, est fidelis dispensator, et prudens, quem constituit dominus supra familiam suam, ut det illis in tempore tritici mensuram ?</div>
<div n="43" type="v">Beatus ille servus quem, cum venerit dominus, invenerit ita facientem.</div>
<div n="44" type="v">Vere dico vobis, quoniam supra omnia quæ possidet, constituet illum.</div>
<div n="45" type="v">Quod si dixerit servus ille in corde suo : Moram facit dominus meus venire : et cœperit percutere servos, et ancillas, et edere, et bibere, et inebriari :</div>
<div n="46" type="v">veniet dominus servi illius in die qua non sperat, et hora qua nescit, et dividet eum, partemque ejus cum infidelibus ponet.</div>
<div n="47" type="v">Ille autem servus qui cognovit voluntatem domini sui, et non præparavit, et non facit secundum voluntatem ejus, vapulabit multis :</div>
<div n="48" type="v">qui autem non cognovit, et fecit digna plagis, vapulabit paucis. Omni autem cui multum datum est, multum quæretur ab eo : et cui commendaverunt multum, plus petent ab eo.</div>
<div n="49" type="v">Ignem veni mittere in terram, et quid volo nisi ut accendatur ?</div>
<div n="50" type="v">Baptismo autem habeo baptizari : et quomodo coarctor usque dum perficiatur ?</div>
<div n="51" type="v">Putatis quia pacem veni dare in terram ? non, dico vobis, sed separationem :</div>
<div n="52" type="v">erunt enim ex hoc quinque in domo una divisi, tres in duos, et duo in tres</div>
<div n="53" type="v">dividentur : pater in filium, et filius in patrem suum, mater in filiam, et filia in matrem, socrus in nurum suam, et nurus in socrum suam.</div>
<div n="54" type="v">Dicebat autem et ad turbas : Cum videritis nubem orientem ab occasu, statim dicitis : Nimbus venit : et ita fit.</div>
<div n="55" type="v">Et cum austrum flantem, dicitis : Quia æstus erit : et fit.</div>
<div n="56" type="v">Hypocritæ ! faciem cæli et terræ nostis probare : hoc autem tempus quomodo non probatis ?</div>
<div n="57" type="v">quid autem et a vobis ipsis non judicatis quod justum est ?</div>
<div n="58" type="v">Cum autem vadis cum adversario tuo ad principem, in via da operam liberari ab illo, ne forte trahat te ad judicem, et judex tradat te exactori, et exactor mittat te in carcerem.</div>
<div n="59" type="v">Dico tibi, non exies inde, donec etiam novissimum minutum reddas.</div>
</div>
<div n="13" type="ch">
<div n="1" type="v">Aderant autem quidam ipso in tempore, nuntiantes illi de Galilæis, quorum sanguinem Pilatus miscuit cum sacrificiis eorum.</div>
<div n="2" type="v">Et respondens dixit illis : Putatis quod hi Galilæi præ omnibus Galilæis peccatores fuerint, quia talia passi sunt ?</div>
<div n="3" type="v">Non, dico vobis : sed nisi pœnitentiam habueritis, omnes similiter peribitis.</div>
<div n="4" type="v">Sicut illi decem et octo, supra quos cecidit turris in Siloë, et occidit eos : putatis quia et ipsi debitores fuerint præter omnes homines habitantes in Jerusalem ?</div>
<div n="5" type="v">Non, dico vobis : sed si pœnitentiam non egeritis, omnes similiter peribitis.</div>
<div n="6" type="v">Dicebat autem et hanc similitudinem : Arborem fici habebat quidam plantatam in vinea sua, et venit quærens fructum in illa, et non invenit.</div>
<div n="7" type="v">Dixit autem ad cultorem vineæ : Ecce anni tres sunt ex quo venio quærens fructum in ficulnea hac, et non invenio : succide ergo illam : ut quid etiam terram occupat ?</div>
<div n="8" type="v">At ille respondens, dicit illi : Domine dimitte illam et hoc anno, usque dum fodiam circa illam, et mittam stercora,</div>
<div n="9" type="v">et siquidem fecerit fructum : sin autem, in futurum succides eam.</div>
<div n="10" type="v">Erat autem docens in synagoga eorum sabbatis.</div>
<div n="11" type="v">Et ecce mulier, quæ habebat spiritum infirmitatis annis decem et octo : et erat inclinata, nec omnino poterat sursum respicere.</div>
<div n="12" type="v">Quam cum videret Jesus, vocavit eam ad se, et ait illi : Mulier, dimissa es ab infirmitate tua.</div>
<div n="13" type="v">Et imposuit illi manus, et confestim erecta est, et glorificabat Deum.</div>
<div n="14" type="v">Respondens autem archisynagogus, indignans quia sabbato curasset Jesus, dicebat turbæ : Sex dies sunt in quibus oportet operari : in his ergo venite, et curamini, et non in die sabbati.</div>
<div n="15" type="v">Respondens autem ad illum Dominus, dixit : Hypocritæ, unusquisque vestrum sabbato non solvit bovem suum, aut asinum a præsepio, et ducit adaquare ?</div>
<div n="16" type="v">Hanc autem filiam Abrahæ, quam alligavit Satanas, ecce decem et octo annis, non oportuit solvi a vinculo isto die sabbati ?</div>
<div n="17" type="v">Et cum hæc diceret, erubescant omnes adversarii ejus : et omnis populus gaudebat in universis, quæ gloriosæ fiebant ab eo.</div>
<div n="18" type="v">Dicebat ergo : Cui simile est regnum Dei, et cui simile æstimabo illud ?</div>
<div n="19" type="v">Simile est grano sinapis, quod acceptum homo misit in hortum suum, et crevit, et factum est in arborem magnam : et volucres cæli requieverunt in ramis ejus.</div>
<div n="20" type="v">Et iterum dixit : Cui simile æstimabo regnum Dei ?</div>
<div n="21" type="v">Simile est fermento, quod acceptum mulier abscondit in farinæ sata tria, donec fermentaretur totum.</div>
<div n="22" type="v">Et ibat per civitates et castella, docens, et iter faciens in Jerusalem.</div>
<div n="23" type="v">Ait autem illi quidam : Domine, si pauci sunt, qui salvantur ? Ipse autem dixit ad illos :</div>
<div n="24" type="v">Contendite intrare per angustam portam : quia multi, dico vobis, quærent intrare, et non poterunt.</div>
<div n="25" type="v">Cum autem intraverit paterfamilias, et clauserit ostium, incipietis foris stare, et pulsare ostium, dicentes : Domine, aperi nobis : et respondens dicet vobis : Nescio vos unde sitis :</div>
<div n="26" type="v">tunc incipietis dicere : Manducavimus coram te, et bibimus, et in plateis nostris docuisti.</div>
<div n="27" type="v">Et dicet vobis : Nescio vos unde sitis : discedite a me omnes operarii iniquitatis.</div>
<div n="28" type="v">Ibi erit fletus et stridor dentium : cum videritis Abraham, et Isaac, et Jacob, et omnes prophetas in regno Dei, vos autem expelli foras.</div>
<div n="29" type="v">Et venient ab oriente, et occidente, et aquilone, et austro, et accumbent in regno Dei.</div>
<div n="30" type="v">Et ecce sunt novissimi qui erunt primi, et sunt primi qui erunt novissimi.</div>
<div n="31" type="v">In ipsa die accesserunt quidam pharisæorum, dicentes illi : Exi, et vade hinc : quia Herodes vult te occidere.</div>
<div n="32" type="v">Et ait illis : Ite, et dicite vulpi illi : Ecce ejicio dæmonia, et sanitates perficio hodie, et cras, et tertia die consummor.</div>
<div n="33" type="v">Verumtamen oportet me hodie et cras et sequenti die ambulare : quia non capit prophetam perire extra Jerusalem.</div>
<div n="34" type="v">Jerusalem, Jerusalem, quæ occidis prophetas, et lapidas eos qui mittuntur ad te, quoties volui congregare filios tuos quemadmodum avis nidum suum sub pennis, et noluisti ?</div>
<div n="35" type="v">Ecce relinquetur vobis domus vestra deserta. Dico autem vobis, quia non videbitis me donec veniat cum dicetis : Benedictus qui venit in nomine Domini.</div>
</div>
<div n="14" type="ch">
<div n="1" type="v">Et factum est cum intraret Jesus in domum cujusdam principis pharisæorum sabbato manducare panem, et ipsi observabant eum.</div>
<div n="2" type="v">Et ecce homo quidam hydropicus erat ante illum.</div>
<div n="3" type="v">Et respondens Jesus dixit ad legisperitos et pharisæos, dicens : Si licet sabbato curare ?</div>
<div n="4" type="v">At illi tacuerunt. Ipse vero apprehensum sanavit eum, ac dimisit.</div>
<div n="5" type="v">Et respondens ad illos dixit : Cujus vestrum asinus, aut bos in puteum cadet, et non continuo extrahet illum die sabbati ?</div>
<div n="6" type="v">Et non poterant ad hæc respondere illi.</div>
<div n="7" type="v">Dicebat autem et ad invitatos parabolam, intendens quomodo primos accubitus eligerent, dicens ad illos :</div>
<div n="8" type="v">Cum invitatus fueris ad nuptias, non discumbas in primo loco, ne forte honoratior te sit invitatus ab illo.</div>
<div n="9" type="v">Et veniens is, qui te et illum vocavit, dicat tibi : Da huic locum : et tunc incipias cum rubore novissimum locum tenere.</div>
<div n="10" type="v">Sed cum vocatus fueris, vade, recumbe in novissimo loco : ut, cum venerit qui te invitavit, dicat tibi : Amice, ascende superius. Tunc erit tibi gloria coram simul discumbentibus :</div>
<div n="11" type="v">quia omnis, qui se exaltat, humiliabitur : et qui se humiliat, exaltabitur.</div>
<div n="12" type="v">Dicebat autem et ei, qui invitaverat : Cum facis prandium, aut cœnam, noli vocare amicos tuos, neque fratres tuos, neque cognatos, neque vicinos divites : ne forte te et ipsi reinvitent, et fiat tibi retributio ;</div>
<div n="13" type="v">sed cum facis convivium, voca pauperes, debiles, claudos, et cæcos :</div>
<div n="14" type="v">et beatus eris, quia non habent retribuere tibi : retribuetur enim tibi in resurrectione justorum.</div>
<div n="15" type="v">Hæc cum audisset quidam de simul discumbentibus, dixit illi : Beatus qui manducabit panem in regno Dei.</div>
<div n="16" type="v">At ipse dixit ei : Homo quidam fecit cœnam magnam, et vocavit multos.</div>
<div n="17" type="v">Et misit servum suum hora cœnæ dicere invitatis ut venirent, quia jam parata sunt omnia.</div>
<div n="18" type="v">Et cœperunt simul omnes excusare. Primus dixit ei : Villam emi, et necesse habeo exire, et videre illam : rogo te, habe me excusatum.</div>
<div n="19" type="v">Et alter dixit : Juga boum emi quinque, et eo probare illa : rogo te, habe me excusatum.</div>
<div n="20" type="v">Et alius dixit : Uxorem duxi, et ideo non possum venire.</div>
<div n="21" type="v">Et reversus servus nuntiavit hæc domino suo. Tunc iratus paterfamilias, dixit servo suo : Exi cito in plateas et vicos civitatis : et pauperes, ac debiles, et cæcos, et claudos introduc huc.</div>
<div n="22" type="v">Et ait servus : Domine, factum est ut imperasti, et adhuc locus est.</div>
<div n="23" type="v">Et ait dominus servo : Exi in vias, et sæpes : et compelle intrare, ut impleatur domus mea.</div>
<div n="24" type="v">Dico autem vobis quod nemo virorum illorum qui vocati sunt, gustabit cœnam meam.</div>
<div n="25" type="v">Ibant autem turbæ multæ cum eo : et conversus dixit ad illos :</div>
<div n="26" type="v">Si quis venit ad me, et non odit patrem suum, et matrem, et uxorem, et filios, et fratres, et sorores, adhuc autem et animam suam, non potest meus esse discipulus.</div>
<div n="27" type="v">Et qui non bajulat crucem suam, et venit post me, non potest meus esse discipulus.</div>
<div n="28" type="v">Quis enim ex vobis volens turrim ædificare, non prius sedens computat sumptus, qui necessarii sunt, si habeat ad perficiendum,</div>
<div n="29" type="v">ne, posteaquam posuerit fundamentum, et non potuerit perficere, omnes qui vident, incipiant illudere ei,</div>
<div n="30" type="v">dicentes : Quia hic homo cœpit ædificare, et non potuit consummare ?</div>
<div n="31" type="v">Aut quis rex iturus committere bellum adversus alium regem, non sedens prius cogitat, si possit cum decem millibus occurrere ei, qui cum viginti millibus venit ad se ?</div>
<div n="32" type="v">Alioquin adhuc illo longe agente, legationem mittens rogat ea quæ pacis sunt.</div>
<div n="33" type="v">Sic ergo omnis ex vobis, qui non renuntiat omnibus quæ possidet, non potest meus esse discipulus.</div>
<div n="34" type="v">Bonum est sal : si autem sal evanuerit, in quo condietur ?</div>
<div n="35" type="v">Neque in terram, neque in sterquilinium utile est, sed foras mittetur. Qui habet aures audiendi, audiat.</div>
</div>
<div n="15" type="ch">
<div n="1" type="v">Erant autem appropinquantes ei publicani, et peccatores ut audirent illum.</div>
<div n="2" type="v">Et murmurabant pharisæi, et scribæ, dicentes : Quia hic peccatores recipit, et manducat cum illis.</div>
<div n="3" type="v">Et ait ad illos parabolam istam dicens :</div>
<div n="4" type="v">Quis ex vobis homo, qui habet centum oves, et si perdiderit unam ex illis, nonne dimittit nonaginta novem in deserto, et vadit ad illam quæ perierat, donec inveniat eam ?</div>
<div n="5" type="v">Et cum invenerit eam, imponit in humeros suos gaudens :</div>
<div n="6" type="v">et veniens domum convocat amicos et vicinos, dicens illis : Congratulamini mihi, quia inveni ovem meam, quæ perierat.</div>
<div n="7" type="v">Dico vobis quod ita gaudium erit in cælo super uno peccatore pœnitentiam agente, quam super nonaginta novem justis, qui non indigent pœnitentia.</div>
<div n="8" type="v">Aut quæ mulier habens drachmas decem, si perdiderit drachmam unam, nonne accendit lucernam, et everrit domum, et quærit diligenter, donec inveniat ?</div>
<div n="9" type="v">Et cum invenerit convocat amicas et vicinas, dicens : Congratulamini mihi, quia inveni drachmam quam perdideram.</div>
<div n="10" type="v">Ita, dico vobis, gaudium erit coram angelis Dei super uno peccatore pœnitentiam agente.</div>
<div n="11" type="v">Ait autem : Homo quidam habuit duos filios :</div>
<div n="12" type="v">et dixit adolescentior ex illis patri : Pater, da mihi portionem substantiæ, quæ me contingit. Et divisit illis substantiam.</div>
<div n="13" type="v">Et non post multos dies, congregatis omnibus, adolescentior filius peregre profectus est in regionem longinquam, et ibi dissipavit substantiam suam vivendo luxuriose.</div>
<div n="14" type="v">Et postquam omnia consummasset, facta est fames valida in regione illa, et ipse cœpit egere.</div>
<div n="15" type="v">Et abiit, et adhæsit uni civium regionis illius : et misit illum in villam suam ut pasceret porcos.</div>
<div n="16" type="v">Et cupiebat implere ventrem suum de siliquis, quas porci manducabant : et nemo illi dabat.</div>
<div n="17" type="v">In se autem reversus, dixit : Quanti mercenarii in domo patris mei abundant panibus, ego autem hic fame pereo !</div>
<div n="18" type="v">surgam, et ibo ad patrem meum, et dicam ei : Pater, peccavi in cælum, et coram te :</div>
<div n="19" type="v">jam non sum dignus vocari filius tuus : fac me sicut unum de mercenariis tuis.</div>
<div n="20" type="v">Et surgens venit ad patrem suum. Cum autem adhuc longe esset, vidit illum pater ipsius, et misericordia motus est, et accurrens cecidit super collum ejus, et osculatus est eum.</div>
<div n="21" type="v">Dixitque ei filius : Pater, peccavi in cælum, et coram te : jam non sum dignus vocari filius tuus.</div>
<div n="22" type="v">Dixit autem pater ad servos suos : Cito proferte stolam primam, et induite illum, et date annulum in manum ejus, et calceamenta in pedes ejus :</div>
<div n="23" type="v">et adducite vitulum saginatum, et occidite, et manducemus, et epulemur :</div>
<div n="24" type="v">quia hic filius meus mortuus erat, et revixit : perierat, et inventus est. Et cœperunt epulari.</div>
<div n="25" type="v">Erat autem filius ejus senior in agro : et cum veniret, et appropinquaret domui, audivit symphoniam et chorum :</div>
<div n="26" type="v">et vocavit unum de servis, et interrogavit quid hæc essent.</div>
<div n="27" type="v">Isque dixit illi : Frater tuus venit, et occidit pater tuus vitulum saginatum, quia salvum illum recepit.</div>
<div n="28" type="v">Indignatus est autem, et nolebat introire. Pater ergo illius egressus, cœpit rogare illum.</div>
<div n="29" type="v">At ille respondens, dixit patri suo : Ecce tot annis servio tibi, et numquam mandatum tuum præterivi : et numquam dedisti mihi hædum ut cum amicis meis epularer.</div>
<div n="30" type="v">Sed postquam filius tuus hic, qui devoravit substantiam suam cum meretricibus, venit, occidisti illi vitulum saginatum.</div>
<div n="31" type="v">At ipse dixit illi : Fili, tu semper mecum es, et omnia mea tua sunt :</div>
<div n="32" type="v">epulari autem, et gaudere oportebat, quia frater tuus hic mortuus erat, et revixit ; perierat, et inventus est.</div>
</div>
<div n="16" type="ch">
<div n="1" type="v">Dicebat autem et ad discipulos suos : Homo quidam erat dives, qui habebat villicum : et hic diffamatus est apud illum quasi dissipasset bona ipsius.</div>
<div n="2" type="v">Et vocavit illum, et ait illi : Quid hoc audio de te ? redde rationem villicationis tuæ : jam enim non poteris villicare.</div>
<div n="3" type="v">Ait autem villicus intra se : Quid faciam ? quia dominus meus aufert a me villicationem. Fodere non valeo, mendicare erubesco.</div>
<div n="4" type="v">Scio quid faciam, ut, cum amotus fuero a villicatione, recipiant me in domos suas.</div>
<div n="5" type="v">Convocatis itaque singulis debitoribus domini sui, dicebat primo : Quantum debes domino meo ?</div>
<div n="6" type="v">At ille dixit : Centum cados olei. Dixitque illi : Accipe cautionem tuam : et sede cito, scribe quinquaginta.</div>
<div n="7" type="v">Deinde alii dixit : Tu vero quantum debes ? Qui ait : Centum coros tritici. Ait illi : Accipe litteras tuas, et scribe octoginta.</div>
<div n="8" type="v">Et laudavit dominus villicum iniquitatis, quia prudenter fecisset : quia filii hujus sæculi prudentiores filiis lucis in generatione sua sunt.</div>
<div n="9" type="v">Et ego vobis dico : facite vobis amicos de mammona iniquitatis : ut, cum defeceritis, recipiant vos in æterna tabernacula.</div>
<div n="10" type="v">Qui fidelis est in minimo, et in majori fidelis est : et qui in modico iniquus est, et in majori iniquus est.</div>
<div n="11" type="v">Si ergo in iniquo mammona fideles non fuistis quod verum est, quis credet vobis ?</div>
<div n="12" type="v">Et si in alieno fideles non fuistis, quod vestrum est, quis dabit vobis ?</div>
<div n="13" type="v">Nemo servus potest duobus dominis servire : aut enim unum odiet, et alterum diliget : aut uni adhærebit, et alterum contemnet. Non potestis Deo servire et mammonæ.</div>
<div n="14" type="v">Audiebant autem omnia hæc pharisæi, qui erant avari : et deridebant illum.</div>
<div n="15" type="v">Et ait illis : Vos estis qui justificatis vos coram hominibus : Deus autem novit corda vestra : quia quod hominibus altum est, abominatio est ante Deum.</div>
<div n="16" type="v">Lex et prophetæ usque ad Joannem : ex eo regnum Dei evangelizatur, et omnis in illud vim facit.</div>
<div n="17" type="v">Facilius est autem cælum et terram præterire, quam de lege unum apicem cadere.</div>
<div n="18" type="v">Omnis qui dimittit uxorem suam et alteram ducit, mœchatur : et qui dimissam a viro ducit, mœchatur.</div>
<div n="19" type="v">Homo quidam erat dives, qui induebatur purpura et bysso, et epulabatur quotidie splendide.</div>
<div n="20" type="v">Et erat quidam mendicus, nomine Lazarus, qui jacebat ad januam ejus, ulceribus plenus,</div>
<div n="21" type="v">cupiens saturari de micis quæ cadebant de mensa divitis, et nemo illi dabat : sed et canes veniebant, et lingebant ulcera ejus.</div>
<div n="22" type="v">Factum est autem ut moreretur mendicus, et portaretur ab angelis in sinum Abrahæ. Mortuus est autem et dives, et sepultus est in inferno.</div>
<div n="23" type="v">Elevans autem oculos suos, cum esset in tormentis, vidit Abraham a longe, et Lazarum in sinu ejus :</div>
<div n="24" type="v">et ipse clamans dixit : Pater Abraham, miserere mei, et mitte Lazarum ut intingat extremum digiti sui in aquam, ut refrigeret linguam meam, quia crucior in hac flamma.</div>
<div n="25" type="v">Et dixit illi Abraham : Fili, recordare quia recepisti bona in vita tua, et Lazarus similiter mala : nunc autem hic consolatur, tu vero cruciaris :</div>
<div n="26" type="v">et in his omnibus inter nos et vos chaos magnum firmatum est : ut hi qui volunt hinc transire ad vos, non possint, neque inde huc transmeare.</div>
<div n="27" type="v">Et ait : Rogo ergo te, pater, ut mittas eum in domum patris mei :</div>
<div n="28" type="v">habeo enim quinque fratres : ut testetur illis, ne et ipsi veniant in hunc locum tormentorum.</div>
<div n="29" type="v">Et ait illi Abraham : Habent Moysen et prophetas : audiant illos.</div>
<div n="30" type="v">At ille dixit : Non, pater Abraham : sed si quis ex mortuis ierit ad eos, pœnitentiam agent.</div>
<div n="31" type="v">Ait autem illi : Si Moysen et prophetas non audiunt, neque si quis ex mortuis resurrexerit, credent.</div>
</div>
<div n="17" type="ch">
<div n="1" type="v">Et ait ad discipulos suos : Impossibile est ut non veniant scandala : væ autem illi per quem veniunt.</div>
<div n="2" type="v">Utilius est illi si lapis molaris imponatur circa collum ejus, et projiciatur in mare quam ut scandalizet unum de pusillis istis.</div>
<div n="3" type="v">Attendite vobis : Si peccaverit in te frater tuus, increpa illum : et si pœnitentiam egerit, dimitte illi.</div>
<div n="4" type="v">Et si septies in die peccaverit in te, et septies in die conversus fuerit ad te, dicens : Pœnitet me, dimitte illi.</div>
<div n="5" type="v">Et dixerunt apostoli Domino : Adauge nobis fidem.</div>
<div n="6" type="v">Dixit autem Dominus : Si habueritis fidem sicut granum sinapis, dicetis huic arbori moro : Eradicare, et transplantare in mare, et obediet vobis.</div>
<div n="7" type="v">Quis autem vestrum habens servum arantem aut pascentem, qui regresso de agro dicat illi : Statim transi, recumbe :</div>
<div n="8" type="v">et non dicat ei : Para quod cœnem, et præcinge te, et ministra mihi donec manducem, et bibam, et post hæc tu manducabis, et bibes ?</div>
<div n="9" type="v">Numquid gratiam habet servo illi, quia fecit quæ ei imperaverat ?</div>
<div n="10" type="v">non puto. Sic et vos cum feceritis omnia quæ præcepta sunt vobis, dicite : Servi inutiles sumus : quod debuimus facere, fecimus.</div>
<div n="11" type="v">Et factum est, dum iret in Jerusalem, transibat per mediam Samariam et Galilæam.</div>
<div n="12" type="v">Et cum ingrederetur quoddam castellum, occurrerunt ei decem viri leprosi, qui steterunt a longe :</div>
<div n="13" type="v">et levaverunt vocem, dicentes : Jesu præceptor, miserere nostri.</div>
<div n="14" type="v">Quos ut vidit, dixit : Ite, ostendite vos sacerdotibus. Et factum est, dum irent, mundati sunt.</div>
<div n="15" type="v">Unus autem ex illis, ut vidit quia mundatus est, regressus est, cum magna voce magnificans Deum,</div>
<div n="16" type="v">et cecidit in faciem ante pedes ejus, gratias agens : et hic erat Samaritanus.</div>
<div n="17" type="v">Respondens autem Jesus, dixit : Nonne decem mundati sunt ? et novem ubi sunt ?</div>
<div n="18" type="v">Non est inventus qui rediret, et daret gloriam Deo, nisi hic alienigena.</div>
<div n="19" type="v">Et ait illi : Surge, vade : quia fides tua te salvum fecit.</div>
<div n="20" type="v">Interrogatus autem a pharisæis : Quando venit regnum Dei ? respondens eis, dixit : Non venit regnum Dei cum observatione :</div>
<div n="21" type="v">neque dicent : Ecce hic, aut ecce illic. Ecce enim regnum Dei intra vos est.</div>
<div n="22" type="v">Et ait ad discipulos suos : Venient dies quando desideretis videre unum diem Filii hominis, et non videbitis.</div>
<div n="23" type="v">Et dicent vobis : Ecce hic, et ecce illic. Nolite ire, neque sectemini :</div>
<div n="24" type="v">nam, sicut fulgur coruscans de sub cælo in ea quæ sub cælo sunt, fulget : ita erit Filius hominis in die sua.</div>
<div n="25" type="v">Primum autem oportet illum multa pati, et reprobari a generatione hac.</div>
<div n="26" type="v">Et sicut factum est in diebus Noë, ita erit et in diebus Filii hominis :</div>
<div n="27" type="v">edebant et bibebant : uxores ducebant et dabantur ad nuptias, usque in diem, qua intravit Noë in arcam : et venit diluvium, et perdidit omnes.</div>
<div n="28" type="v">Similiter sicut factum est in diebus Lot : edebant et bibebant, emebant et vendebant, plantabant et ædificabant :</div>
<div n="29" type="v">qua die autem exiit Lot a Sodomis, pluit ignem et sulphur de cælo, et omnes perdidit :</div>
<div n="30" type="v">secundum hæc erit qua die Filius hominis revelabitur.</div>
<div n="31" type="v">In illa hora, qui fuerit in tecto, et vasa ejus in domo, ne descendat tollere illa : et qui in agro, similiter non redeat retro.</div>
<div n="32" type="v">Memores estote uxoris Lot.</div>
<div n="33" type="v">Quicumque quæsierit animam suam salvam facere, perdet illam : et quicumque perdiderit illam, vivificabit eam.</div>
<div n="34" type="v">Dico vobis : In illa nocte erunt duo in lecto uno : unus assumetur, et alter relinquetur :</div>
<div n="35" type="v">duæ erunt molentes in unum : una assumetur, et altera relinquetur : duo in agro : unus assumetur, et alter relinquetur.</div>
<div n="36" type="v">Respondentes dicunt illi : Ubi Domine ?</div>
<div n="37" type="v">Qui dixit illis : Ubicumque fuerit corpus, illuc congregabuntur et aquilæ.</div>
</div>
<div n="18" type="ch">
<div n="1" type="v">Dicebat autem et parabolam ad illos, quoniam oportet semper orare et non deficere,</div>
<div n="2" type="v">dicens : Judex quidam erat in quadam civitate, qui Deum non timebat, et hominem non reverebatur.</div>
<div n="3" type="v">Vidua autem quædam erat in civitate illa, et veniebat ad eum, dicens : Vindica me de adversario meo.</div>
<div n="4" type="v">Et nolebat per multum tempus. Post hæc autem dixit intra se : Etsi Deum non timeo, nec hominem revereor :</div>
<div n="5" type="v">tamen quia molesta est mihi hæc vidua, vindicabo illam, ne in novissimo veniens sugillet me.</div>
<div n="6" type="v">Ait autem Dominus : Audite quid judex iniquitatis dicit :</div>
<div n="7" type="v">Deus autem non faciet vindictam electorum suorum clamantium ad se die ac nocte, et patientiam habebit in illis ?</div>
<div n="8" type="v">Dico vobis quia cito faciet vindictam illorum. Verumtamen Filius hominis veniens, putas, inveniet fidem in terra ?</div>
<div n="9" type="v">Dixit autem et ad quosdam qui in se confidebant tamquam justi, et aspernabantur ceteros, parabolam istam :</div>
<div n="10" type="v">Duo homines ascenderunt in templum ut orarent : unus pharisæus et alter publicanus.</div>
<div n="11" type="v">Pharisæus stans, hæc apud se orabat : Deus, gratias ago tibi, quia non sum sicut ceteri hominum : raptores, injusti, adulteri, velut etiam hic publicanus :</div>
<div n="12" type="v">jejuno bis in sabbato, decimas do omnium quæ possideo.</div>
<div n="13" type="v">Et publicanus a longe stans, nolebat nec oculos ad cælum levare : sed percutiebat pectus suum, dicens : Deus propitius esto mihi peccatori.</div>
<div n="14" type="v">Dico vobis, descendit hic justificatus in domum suam ab illo : quia omnis qui se exaltat, humiliabitur, et qui se humiliat, exaltabitur.</div>
<div n="15" type="v">Afferebant autem ad illum et infantes, ut eos tangeret. Quod cum viderent discipuli, increpabant illos.</div>
<div n="16" type="v">Jesus autem convocans illos, dixit : Sinite pueros venire ad me, et nolite vetare eos : talium est enim regnum Dei.</div>
<div n="17" type="v">Amen dico vobis, quicumque non acceperit regnum Dei sicut puer, non intrabit in illud.</div>
<div n="18" type="v">Et interrogavit eum quidam princeps, dicens : Magister bone, quid faciens vitam æternam possidebo ?</div>
<div n="19" type="v">Dixit autem ei Jesus : Quid me dicis bonum ? nemo bonus nisi solus Deus.</div>
<div n="20" type="v">Mandata nosti : non occides ; non mœchaberis ; non furtum facies ; non falsum testimonium dices ; honora patrem tuum et matrem.</div>
<div n="21" type="v">Qui ait : Hæc omnia custodivi a juventute mea.</div>
<div n="22" type="v">Quo audito, Jesus ait ei : Adhuc unum tibi deest : omnia quæcumque habes vende, et da pauperibus, et habebis thesaurum in cælo : et veni, sequere me.</div>
<div n="23" type="v">His ille auditis, contristatus est : quia dives erat valde.</div>
<div n="24" type="v">Videns autem Jesus illum tristem factum, dixit : Quam difficile, qui pecunias habent, in regnum Dei intrabunt !</div>
<div n="25" type="v">facilius est enim camelum per foramen acus transire quam divitem intrare in regnum Dei.</div>
<div n="26" type="v">Et dixerunt qui audiebant : Et quis potest salvus fieri ?</div>
<div n="27" type="v">Ait illis : Quæ impossibilia sunt apud homines, possibilia sunt apud Deum.</div>
<div n="28" type="v">Ait autem Petrus : Ecce nos dimisimus omnia et secuti sumus te.</div>
<div n="29" type="v">Qui dixit eis : Amen dico vobis, nemo est qui reliquit domum, aut parentes, aut fratres, aut uxorem, aut filios propter regnum Dei,</div>
<div n="30" type="v">et non recipiat multo plura in hoc tempore, et in sæculo venturo vitam æternam.</div>
<div n="31" type="v">Assumpsit autem Jesus duodecim, et ait illis : Ecce ascendimus Jerosolymam, et consummabuntur omnia quæ scripta sunt per prophetas de Filio hominis :</div>
<div n="32" type="v">tradetur enim gentibus, et illudetur, et flagellabitur, et conspuetur :</div>
<div n="33" type="v">et postquam flagellaverint, occident eum, et tertia die resurget.</div>
<div n="34" type="v">Et ipsi nihil horum intellexerunt, et erat verbum istud absconditum ab eis, et non intelligebant quæ dicebantur.</div>
<div n="35" type="v">Factum est autem, cum appropinquaret Jericho, cæcus quidam sedebat secus viam, mendicans.</div>
<div n="36" type="v">Et cum audiret turbam prætereuntem, interrogabat quid hoc esset.</div>
<div n="37" type="v">Dixerunt autem ei quod Jesus Nazarenus transiret.</div>
<div n="38" type="v">Et clamavit, dicens : Jesu, fili David, miserere mei.</div>
<div n="39" type="v">Et qui præibant, increpabant eum ut taceret. Ipse vero multo magis clamabat : Fili David, miserere mei.</div>
<div n="40" type="v">Stans autem Jesus jussit illum adduci ad se. Et cum appropinquasset, interrogavit illum,</div>
<div n="41" type="v">dicens : Quid tibi vis faciam ? At ille dixit : Domine, ut videam.</div>
<div n="42" type="v">Et Jesus dixit illi : Respice, fides tua te salvum fecit.</div>
<div n="43" type="v">Et confestim vidit, et sequebatur illum magnificans Deum. Et omnis plebs ut vidit, dedit laudem Deo.</div>
</div>
<div n="19" type="ch">
<div n="1" type="v">Et ingressus perambulabat Jericho.</div>
<div n="2" type="v">Et ecce vir nomine Zachæus : et hic princeps erat publicanorum, et ipse dives :</div>
<div n="3" type="v">et quærebat videre Jesum, quis esset : et non poterat præ turba, quia statura pusillus erat.</div>
<div n="4" type="v">Et præcurrens ascendit in arborem sycomorum ut videret eum : quia inde erat transiturus.</div>
<div n="5" type="v">Et cum venisset ad locum, suspiciens Jesus vidit illum, et dixit ad eum : Zachæe, festinans descende : quia hodie in domo tua oportet me manere.</div>
<div n="6" type="v">Et festinans descendit, et excepit illum gaudens.</div>
<div n="7" type="v">Et cum viderent omnes, murmurabant, dicentes quod ad hominem peccatorem divertisset.</div>
<div n="8" type="v">Stans autem Zachæus, dixit ad Dominum : Ecce dimidium bonorum meorum, Domine, do pauperibus : et si quid aliquem defraudavi, reddo quadruplum.</div>
<div n="9" type="v">Ait Jesus ad eum : Quia hodie salus domui huic facta est : eo quod et ipse filius sit Abrahæ.</div>
<div n="10" type="v">Venit enim Filius hominis quærere, et salvum facere quod perierat.</div>
<div n="11" type="v">Hæc illis audientibus adjiciens, dixit parabolam, eo quod esset prope Jerusalem : et quia existimarent quod confestim regnum Dei manifestaretur.</div>
<div n="12" type="v">Dixit ergo : Homo quidam nobilis abiit in regionem longinquam accipere sibi regnum, et reverti.</div>
<div n="13" type="v">Vocatis autem decem servis suis, dedit eis decem mnas, et ait ad illos : Negotiamini dum venio.</div>
<div n="14" type="v">Cives autem ejus oderant eum : et miserunt legationem post illum, dicentes : Nolumus hunc regnare super nos.</div>
<div n="15" type="v">Et factum est ut rediret accepto regno : et jussit vocari servos, quibus dedit pecuniam, ut sciret quantum quisque negotiatus esset.</div>
<div n="16" type="v">Venit autem primus dicens : Domine, mna tua decem mnas acquisivit.</div>
<div n="17" type="v">Et ait illi : Euge bone serve, quia in modico fuisti fidelis, eris potestatem habens super decem civitates.</div>
<div n="18" type="v">Et alter venit, dicens : Domine, mna tua fecit quinque mnas.</div>
<div n="19" type="v">Et huic ait : Et tu esto super quinque civitates.</div>
<div n="20" type="v">Et alter venit, dicens : Domine, ecce mna tua, quam habui repositam in sudario :</div>
<div n="21" type="v">timui enim te, quia homo austerus es : tollis quod non posuisti, et metis quod non seminasti.</div>
<div n="22" type="v">Dicit ei : De ore tuo te judico, serve nequam. Sciebas quod ego homo austerus sum, tollens quod non posui, et metens quod non seminavi :</div>
<div n="23" type="v">et quare non dedisti pecuniam meam ad mensam, ut ego veniens cum usuris utique exegissem illam ?</div>
<div n="24" type="v">Et astantibus dixit : Auferte ab illo mnam, et date illi qui decem mnas habet.</div>
<div n="25" type="v">Et dixerunt ei : Domine, habet decem mnas.</div>
<div n="26" type="v">Dico autem vobis, quia omni habenti dabitur, et abundabit : ab eo autem qui non habet, et quod habet auferetur ab eo.</div>
<div n="27" type="v">Verumtamen inimicos meos illos, qui noluerunt me regnare super se, adducite huc : et interficite ante me.</div>
<div n="28" type="v">Et his dictis, præcedebat ascendens Jerosolymam.</div>
<div n="29" type="v">Et factum est, cum appropinquasset ad Bethphage et Bethaniam, ad montem qui vocatur Oliveti, misit duos discipulos suos,</div>
<div n="30" type="v">dicens : Ite in castellum quod contra est : in quod introëuntes, invenietis pullum asinæ alligatum, cui nemo umquam hominum sedit : solvite illum, et adducite.</div>
<div n="31" type="v">Et si quis vos interrogaverit : Quare solvitis ? sic dicetis ei : Quia Dominus operam ejus desiderat.</div>
<div n="32" type="v">Abierunt autem qui missi erant : et invenerunt, sicut dixit illis, stantem pullum.</div>
<div n="33" type="v">Solventibus autem illis pullum, dixerunt domini ejus ad illos : Quid solvitis pullum ?</div>
<div n="34" type="v">At illi dixerunt : Quia Dominus eum necessarium habet.</div>
<div n="35" type="v">Et duxerunt illum ad Jesum. Et jacentes vestimenta sua supra pullum, imposuerunt Jesum.</div>
<div n="36" type="v">Eunte autem illo, substernebant vestimenta sua in via :</div>
<div n="37" type="v">et cum appropinquaret jam ad descensum montis Oliveti, cœperunt omnes turbæ discipulorum gaudentes laudare Deum voce magna super omnibus, quas viderant, virtutibus,</div>
<div n="38" type="v">dicentes : Benedictus, qui venit rex in nomine Domini : pax in cælo, et gloria in excelsis.</div>
<div n="39" type="v">Et quidam pharisæorum de turbis dixerunt ad illum : Magister, increpa discipulos tuos.</div>
<div n="40" type="v">Quibus ipse ait : Dico vobis, quia si hi tacuerint, lapides clamabunt.</div>
<div n="41" type="v">Et ut appropinquavit, videns civitatem flevit super illam, dicens :</div>
<div n="42" type="v">Quia si cognovisses et tu, et quidem in hac die tua, quæ ad pacem tibi : nunc autem abscondita sunt ab oculis tuis.</div>
<div n="43" type="v">Quia venient dies in te : et circumdabunt te inimici tui vallo, et circumdabunt te : et coangustabunt te undique :</div>
<div n="44" type="v">et ad terram prosternent te, et filios tuos, qui in te sunt, et non relinquent in te lapidem super lapidem : eo quod non cognoveris tempus visitationis tuæ.</div>
<div n="45" type="v">Et ingressus in templum, cœpit ejicere vendentes in illo, et ementes,</div>
<div n="46" type="v">dicens illis : Scriptum est : Quia domus mea domus orationis est : vos autem fecistis illam speluncam latronum.</div>
<div n="47" type="v">Et erat docens quotidie in templo. Principes autem sacerdotum, et scribæ, et princeps plebis quærebant illum perdere :</div>
<div n="48" type="v">et non inveniebant quid facerent illi. Omnis enim populus suspensus erat, audiens illum.</div>
</div>
<div n="20" type="ch">
<div n="1" type="v">Et factum est in una dierum, docente illo populum in templo, et evangelizante, convenerunt principes sacerdotum, et scribæ cum senioribus,</div>
<div n="2" type="v">et aiunt dicentes ad illum : Dic nobis in qua potestate hæc facis ? aut quis est qui dedit tibi hanc potestatem ?</div>
<div n="3" type="v">Respondens autem Jesus, dixit ad illos : Interrogabo vos et ego unum verbum. Respondete mihi :</div>
<div n="4" type="v">baptismus Joannis de cælo erat, an ex hominibus ?</div>
<div n="5" type="v">At illi cogitabant intra se, dicentes : Quia si dixerimus : De cælo, dicet : Quare ergo non credidistis illi ?</div>
<div n="6" type="v">Si autem dixerimus : Ex hominibus, plebs universa lapidabit nos : certi sunt enim Joannem prophetam esse.</div>
<div n="7" type="v">Et responderunt se nescire unde esset.</div>
<div n="8" type="v">Et Jesus ait illis : Neque ego dico vobis in qua potestate hæc facio.</div>
<div n="9" type="v">Cœpit autem dicere ad plebem parabolam hanc : Homo plantavit vineam, et locavit eam colonis : et ipse peregre fuit multis temporibus.</div>
<div n="10" type="v">Et in tempore misit ad cultores servum, ut de fructu vineæ darent illi. Qui cæsum dimiserunt eum inanem.</div>
<div n="11" type="v">Et addidit alterum servum mittere. Illi autem hunc quoque cædentes, et afficientes contumelia, dimiserunt inanem.</div>
<div n="12" type="v">Et addidit tertium mittere : qui et illum vulnerantes ejecerunt.</div>
<div n="13" type="v">Dixit autem dominus vineæ : Quid faciam ? Mittam filium meum dilectum : forsitan, cum hunc viderint, verebuntur.</div>
<div n="14" type="v">Quem cum vidissent coloni, cogitaverunt intra se, dicentes : Hic est hæres, occidamus illum, ut nostra fiat hæreditas.</div>
<div n="15" type="v">Et ejectum illum extra vineam, occiderunt. Quid ergo faciet illis dominus vineæ ?</div>
<div n="16" type="v">veniet, et perdet colonos istos, et dabit vineam aliis. Quo audito, dixerunt illi : Absit.</div>
<div n="17" type="v">Ille autem aspiciens eos, ait : Quid est ergo hoc quod scriptum est : Lapidem quem reprobaverunt ædificantes, hic factus est in caput anguli ?</div>
<div n="18" type="v">Omnis qui ceciderit super illum lapidem, conquassabitur : super quem autem ceciderit, comminuet illum.</div>
<div n="19" type="v">Et quærebant principes sacerdotum et scribæ mittere in illum manus illa hora, et timuerunt populum : cognoverunt enim quod ad ipsos dixerit similitudinem hanc.</div>
<div n="20" type="v">Et observantes miserunt insidiatores, qui se justos simularent, ut caparent eum in sermone, ut traderent illum principatui, et potestati præsidis.</div>
<div n="21" type="v">Et interrogaverunt eum, dicentes : Magister, scimus quia recte dicis et doces : et non accipis personam, sed viam Dei in veritate doces.</div>
<div n="22" type="v">Licet nobis tributum dare Cæsari, an non ?</div>
<div n="23" type="v">Considerans autem dolum illorum, dixit ad eos : Quid me tentatis ?</div>
<div n="24" type="v">ostendite mihi denarium. Cujus habet imaginem et inscriptionem ? Respondentes dixerunt ei : Cæsaris.</div>
<div n="25" type="v">Et ait illis : Reddite ergo quæ sunt Cæsaris, Cæsari : et quæ sunt Dei, Deo.</div>
<div n="26" type="v">Et non potuerunt verbum ejus reprehendere coram plebe : et mirati in responso ejus, tacuerunt.</div>
<div n="27" type="v">Accesserunt autem quidam sadducæorum, qui negant esse resurrectionem, et interrogaverunt eum,</div>
<div n="28" type="v">dicentes : Magister, Moyses scripsit nobis : Si frater alicujus mortuus fuerit habens uxorem, et hic sine liberis fuerit, ut accipiat eam frater ejus uxorem, et suscitet semen fratri suo.</div>
<div n="29" type="v">Septem ergo fratres erant : et primus accepit uxorem, et mortuus est sine filiis.</div>
<div n="30" type="v">Et sequens accepit illam, et ipse mortuus est sine filio.</div>
<div n="31" type="v">Et tertius accepit illam. Similiter et omnes septem, et non reliquerunt semen, et mortui sunt.</div>
<div n="32" type="v">Novissime omnium mortua est et mulier.</div>
<div n="33" type="v">In resurrectione ergo, cujus eorum erit uxor ? siquidem septem habuerunt eam uxorem.</div>
<div n="34" type="v">Et ait illis Jesus : Filii hujus sæculi nubunt, et traduntur ad nuptias :</div>
<div n="35" type="v">illi vero qui digni habebuntur sæculo illo, et resurrectione ex mortuis, neque nubent, neque ducent uxores :</div>
<div n="36" type="v">neque enim ultra mori potuerunt : æquales enim angelis sunt, et filii sunt Dei, cum sint filii resurrectionis.</div>
<div n="37" type="v">Quia vero resurgant mortui, et Moyses ostendit secus rubum, sicut dicit Dominum, Deum Abraham, et Deum Isaac, et Deum Jacob.</div>
<div n="38" type="v">Deus autem non est mortuorum, sed vivorum : omnes enim vivunt ei.</div>
<div n="39" type="v">Respondentes autem quidam scribarum, dixerunt ei : Magister, bene dixisti.</div>
<div n="40" type="v">Et amplius non audebant eum quidquam interrogare.</div>
<div n="41" type="v">Dixit autem ad illos : Quomodo dicunt Christum filium esse David ?</div>
<div n="42" type="v">et ipse David dicit in libro Psalmorum : Dixit Dominus Domino meo : sede a dextris meis,</div>
<div n="43" type="v">donec ponam inimicos tuos scabellum pedum tuorum.</div>
<div n="44" type="v">David ergo Dominum illum vocat : et quomodo filius ejus est ?</div>
<div n="45" type="v">Audiente autem omni populo, dixit discipulis suis :</div>
<div n="46" type="v">Attendite a scribis, qui volunt ambulare in stolis, et amant salutationes in foro, et primas cathedras in synagogis, et primos discubitus in conviviis,</div>
<div n="47" type="v">qui devorant domos viduarum, simulantes longam orationem : hi accipient damnationem majorem.</div>
</div>
<div n="21" type="ch">
<div n="1" type="v">Respiciens autem, vidit eos qui mittebant munera sua in gazophylacium, divites.</div>
<div n="2" type="v">Vidit autem et quamdam viduam pauperculam mittentem æra minuta duo.</div>
<div n="3" type="v">Et dixit : Vere dico vobis, quia vidua hæc pauper plus quam omnes misit.</div>
<div n="4" type="v">Nam omnes hi ex abundanti sibi miserunt in munera Dei : hæc autem ex eo quod deest illi, omnem victum suum quem habuit, misit.</div>
<div n="5" type="v">Et quibusdam dicentibus de templo quod bonis lapidibus et donis ornatum esset, dixit :</div>
<div n="6" type="v">Hæc quæ videtis, venient dies in quibus non relinquetur lapis super lapidem, qui non destruatur.</div>
<div n="7" type="v">Interrogaverunt autem illum, dicentes : Præceptor, quando hæc erunt, et quod signum cum fieri incipient ?</div>
<div n="8" type="v">Qui dixit : Videte ne seducamini : multi enim venient in nomine meo, dicentes quia ego sum : et tempus appropinquavit : nolite ergo ire post eos.</div>
<div n="9" type="v">Cum autem audieritis prælia et seditiones, nolite terreri : oportet primum hæc fieri, sed nondum statim finis.</div>
<div n="10" type="v">Tunc dicebat illis : Surget gens contra gentem, et regnum adversus regnum.</div>
<div n="11" type="v">Et terræmotus magni erunt per loca, et pestilentiæ, et fames, terroresque de cælo, et signa magna erunt.</div>
<div n="12" type="v">Sed ante hæc omnia injicient vobis manus suas, et persequentur tradentes in synagogas et custodias, trahentes ad reges et præsides propter nomen meum :</div>
<div n="13" type="v">continget autem vobis in testimonium.</div>
<div n="14" type="v">Ponite ergo in cordibus vestris non præmeditari quemadmodum respondeatis :</div>
<div n="15" type="v">ego enim dabo vobis os et sapientiam, cui non poterunt resistere et contradicere omnes adversarii vestri.</div>
<div n="16" type="v">Trademini autem a parentibus, et fratribus, et cognatis, et amicis, et morte afficient ex vobis :</div>
<div n="17" type="v">et eritis odio omnibus propter nomen meum :</div>
<div n="18" type="v">et capillus de capite vestro non peribit.</div>
<div n="19" type="v">In patientia vestra possidebitis animas vestras.</div>
<div n="20" type="v">Cum autem videritis circumdari ab exercitu Jerusalem, tunc scitote quia appropinquavit desolatio ejus :</div>
<div n="21" type="v">tunc qui in Judæa sunt, fugiant ad montes, et qui in medio ejus, discedant : et qui in regionibus, non intrent in eam,</div>
<div n="22" type="v">quia dies ultionis hi sunt, ut impleantur omnia quæ scripta sunt.</div>
<div n="23" type="v">Væ autem prægnantibus et nutrientibus in illis diebus ! erit enim pressura magna super terram, et ira populo huic.</div>
<div n="24" type="v">Et cadent in ore gladii, et captivi ducentur in omnes gentes, et Jerusalem calcabitur a gentibus, donec impleantur tempora nationum.</div>
<div n="25" type="v">Et erunt signa in sole, et luna, et stellis, et in terris pressura gentium præ confusione sonitus maris, et fluctuum :</div>
<div n="26" type="v">arescentibus hominibus præ timore, et exspectatione, quæ supervenient universo orbi : nam virtutes cælorum movebuntur :</div>
<div n="27" type="v">et tunc videbunt Filium hominis venientem in nube cum potestate magna et majestate.</div>
<div n="28" type="v">His autem fieri incipientibus, respicite, et levate capita vestra : quoniam appropinquat redemptio vestra.</div>
<div n="29" type="v">Et dixit illis similitudinem : Videte ficulneam, et omnes arbores :</div>
<div n="30" type="v">cum producunt jam ex se fructum, scitis quoniam prope est æstas.</div>
<div n="31" type="v">Ita et vos cum videritis hæc fieri, scitote quoniam prope est regnum Dei.</div>
<div n="32" type="v">Amen dico vobis, quia non præteribit generatio hæc, donec omnia fiant.</div>
<div n="33" type="v">Cælum et terra transibunt : verba autem mea non transibunt.</div>
<div n="34" type="v">Attendite autem vobis, ne forte graventur corda vestra in crapula, et ebrietate, et curis hujus vitæ, et superveniat in vos repentina dies illa :</div>
<div n="35" type="v">tamquam laqueus enim superveniet in omnes qui sedent super faciem omnis terræ.</div>
<div n="36" type="v">Vigilate itaque, omni tempore orantes, ut digni habeamini fugere ista omnia quæ futura sunt, et stare ante Filium hominis.</div>
<div n="37" type="v">Erat autem diebus docens in templo : noctibus vero exiens, morabatur in monte qui vocatur Oliveti.</div>
<div n="38" type="v">Et omnis populus manicabat ad eum in templo audire eum.</div>
</div>
<div n="22" type="ch">
<div n="1" type="v">Appropinquat autem dies festus azymorum, qui dicitur Pascha :</div>
<div n="2" type="v">et quærebant principes sacerdotum, et scribæ, quomodo Jesum interficerent : timebant vero plebem.</div>
<div n="3" type="v">Intravit autem Satanas in Judam, qui cognominabatur Iscariotes, unum de duodecim :</div>
<div n="4" type="v">et abiit, et locutus est cum principibus sacerdotum, et magistratibus, quemadmodum illum traderet eis.</div>
<div n="5" type="v">Et gavisi sunt, et pacti sunt pecuniam illi dare.</div>
<div n="6" type="v">Et spopondit, et quærebat opportunitatem ut traderet illum sine turbis.</div>
<div n="7" type="v">Venit autem dies azymorum, in qua necesse erat occidi pascha.</div>
<div n="8" type="v">Et misit Petrum et Joannem, dicens : Euntes parate nobis pascha, ut manducemus.</div>
<div n="9" type="v">At illi dixerunt : Ubi vis paremus ?</div>
<div n="10" type="v">Et dixit ad eos : Ecce introëuntibus vobis in civitatem occurret vobis homo quidam amphoram aquæ portans : sequimini eum in domum, in quam intrat,</div>
<div n="11" type="v">et dicetis patrifamilias domus : Dicit tibi Magister : Ubi est diversorium, ubi pascha cum discipulis meis manducem ?</div>
<div n="12" type="v">Et ipse ostendet vobis cœnaculum magnum stratum, et ibi parate.</div>
<div n="13" type="v">Euntes autem invenerunt sicut dixit illis, et paraverunt pascha.</div>
<div n="14" type="v">Et cum facta esset hora, discubuit, et duodecim apostoli cum eo.</div>
<div n="15" type="v">Et ait illis : Desiderio desideravi hoc pascha manducare vobiscum, antequam patiar.</div>
<div n="16" type="v">Dico enim vobis, quia ex hoc non manducabo illud, donec impleatur in regno Dei.</div>
<div n="17" type="v">Et accepto calice gratias egit, et dixit : Accipite, et dividite inter vos.</div>
<div n="18" type="v">Dico enim vobis quod non bibam de generatione vitis donec regnum Dei veniat.</div>
<div n="19" type="v">Et accepto pane gratias egit, et fregit, et dedit eis, dicens : Hoc est corpus meum, quod pro vobis datur : hoc facite in meam commemorationem.</div>
<div n="20" type="v">Similiter et calicem, postquam cœnavit, dicens : Hic est calix novum testamentum in sanguine meo, qui pro vobis fundetur.</div>
<div n="21" type="v">Verumtamen ecce manus tradentis me, mecum est in mensa.</div>
<div n="22" type="v">Et quidem Filius hominis, secundum quod definitum est, vadit : verumtamen væ homini illi per quem tradetur.</div>
<div n="23" type="v">Et ipsi cœperunt quærere inter se quis esset ex eis qui hoc facturus esset.</div>
<div n="24" type="v">Facta est autem et contentio inter eos, quis eorum videretur esse major.</div>
<div n="25" type="v">Dixit autem eis : Reges gentium dominantur eorum : et qui potestatem habent super eos, benefici vocantur.</div>
<div n="26" type="v">Vos autem non sic : sed qui major est in vobis, fiat sicut minor : et qui præcessor est, sicut ministrator.</div>
<div n="27" type="v">Nam quis major est, qui recumbit, an qui ministrat ? nonne qui recumbit ? Ego autem in medio vestrum sum, sicut qui ministrat :</div>
<div n="28" type="v">vos autem estis, qui permansistis mecum in tentationibus meis.</div>
<div n="29" type="v">Et ego dispono vobis sicut disposuit mihi Pater meus regnum,</div>
<div n="30" type="v">ut edatis et bibatis super mensam meam in regno meo, et sedeatis super thronos judicantes duodecim tribus Israël.</div>
<div n="31" type="v">Ait autem Dominus : Simon, Simon, ecce Satanas expetivit vos ut cribraret sicut triticum :</div>
<div n="32" type="v">ego autem rogavi pro te ut non deficiat fides tua : et tu aliquando conversus, confirma fratres tuos.</div>
<div n="33" type="v">Qui dixit ei : Domine, tecum paratus sum et in carcerem et in mortem ire.</div>
<div n="34" type="v">At ille dixit : Dico tibi, Petre, non cantabit hodie gallus, donec ter abneges nosse me. Et dixit eis :</div>
<div n="35" type="v">Quando misi vos sine sacculo, et pera, et calceamentis, numquid aliquid defuit vobis ?</div>
<div n="36" type="v">At illi dixerunt : Nihil. Dixit ergo eis : Sed nunc qui habet sacculum, tollat ; similiter et peram : et qui non habet, vendat tunicam suam et emat gladium.</div>
<div n="37" type="v">Dico enim vobis, quoniam adhuc hoc quod scriptum est, oportet impleri in me : Et cum iniquis deputatus est. Etenim ea quæ sunt de me finem habent.</div>
<div n="38" type="v">At illi dixerunt : Domine, ecce duo gladii hic. At ille dixit eis : Satis est.</div>
<div n="39" type="v">Et egressus ibat secundum consuetudinem in monte Olivarum. Secuti sunt autem illum et discipuli.</div>
<div n="40" type="v">Et cum pervenisset ad locum, dixit illis : Orate ne intretis in tentationem.</div>
<div n="41" type="v">Et ipse avulsus est ab eis quantum jactus est lapidis : et positis genibus orabat,</div>
<div n="42" type="v">dicens : Pater, si vis, transfer calicem istum a me : verumtamen non mea voluntas, sed tua fiat.</div>
<div n="43" type="v">Apparuit autem illi angelus de cælo, confortans eum. Et factus in agonia, prolixius orabat.</div>
<div n="44" type="v">Et factus est sudor ejus sicut guttæ sanguinis decurrentis in terram.</div>
<div n="45" type="v">Et cum surrexisset ab oratione et venisset ad discipulos suos, invenit eos dormientes præ tristitia.</div>
<div n="46" type="v">Et ait illis : Quid dormitis ? surgite, orate, ne intretis in tentationem.</div>
<div n="47" type="v">Adhuc eo loquente, ecce turba : et qui vocabatur Judas, unus de duodecim, antecedebat eos, et appropinquavit Jesu ut oscularetur eum.</div>
<div n="48" type="v">Jesus autem dixit illi : Juda, osculo Filium hominis tradis ?</div>
<div n="49" type="v">Videntes autem hi qui circa ipsum erant, quod futurum erat, dixerunt ei : Domine, si percutimus in gladio ?</div>
<div n="50" type="v">Et percussit unus ex illis servum principis sacerdotum, et amputavit auriculam ejus dexteram.</div>
<div n="51" type="v">Respondens autem Jesus, ait : Sinite usque huc. Et cum tetigisset auriculam ejus, sanavit eum.</div>
<div n="52" type="v">Dixit autem Jesus ad eos qui venerant ad se principes sacerdotum, et magistratus templi, et seniores : Quasi ad latronem existis cum gladiis et fustibus ?</div>
<div n="53" type="v">Cum quotidie vobiscum fuerim in templo, non extendistis manus in me : sed hæc est hora vestra, et potestas tenebrarum.</div>
<div n="54" type="v">Comprehendentes autem eum, duxerunt ad domum principis sacerdotum : Petrus vero sequebatur a longe.</div>
<div n="55" type="v">Accenso autem igne in medio atrii et circumsedentibus illis, erat Petrus in medio eorum.</div>
<div n="56" type="v">Quem cum vidisset ancilla quædam sedentem ad lumen, et eum fuisset intuita, dixit : Et hic cum illo erat.</div>
<div n="57" type="v">At ille negavit eum, dicens : Mulier, non novi illum.</div>
<div n="58" type="v">Et post pusillum alius videns eum, dixit : Et tu de illis es. Petrus vero ait : O homo, non sum.</div>
<div n="59" type="v">Et intervallo facto quasi horæ unius, alius quidam affirmabat, dicens : Vere et hic cum illo erat : nam et Galilæus est.</div>
<div n="60" type="v">Et ait Petrus : Homo, nescio quid dicis. Et continuo, adhuc illo loquente, cantavit gallus.</div>
<div n="61" type="v">Et conversus Dominus respexit Petrum, et recordatus est Petrus verbi Domini, sicut dixerat : Quia priusquam gallus cantet, ter me negabis.</div>
<div n="62" type="v">Et egressus foras Petrus flevit amare.</div>
<div n="63" type="v">Et viri qui tenebant illum, illudebant ei, cædentes.</div>
<div n="64" type="v">Et velaverunt eum, et percutiebant faciem ejus : et interrogabant eum, dicentes : Prophetiza, quis est, qui te percussit ?</div>
<div n="65" type="v">Et alia multa blasphemantes dicebant in eum.</div>
<div n="66" type="v">Et ut factus est dies, convenerunt seniores plebis, et principes sacerdotum, et scribæ, et duxerunt illum in concilium suum, dicentes : Si tu es Christus, dic nobis.</div>
<div n="67" type="v">Et ait illis : Si vobis dixero, non credetis mihi :</div>
<div n="68" type="v">si autem et interrogavero, non respondebitis mihi, neque dimittetis.</div>
<div n="69" type="v">Ex hoc autem erit Filius hominis sedens a dextris virtutis Dei.</div>
<div n="70" type="v">Dixerunt autem omnes : Tu ergo es Filius Dei ? Qui ait : Vos dicitis, quia ego sum.</div>
<div n="71" type="v">At illi dixerunt : Quid adhuc desideramus testimonium ? ipsi enim audivimus de ore ejus.</div>
</div>
<div n="23" type="ch">
<div n="1" type="v">Et surgens omnis multitudo eorum, duxerunt illum ad Pilatum.</div>
<div n="2" type="v">Cœperunt autem illum accusare, dicentes : Hunc invenimus subvertentem gentem nostram, et prohibentem tributa dare Cæsari, et dicentem se Christum regem esse.</div>
<div n="3" type="v">Pilatus autem interrogavit eum, dicens : Tu es rex Judæorum ? At ille respondens ait : Tu dicis.</div>
<div n="4" type="v">Ait autem Pilatus ad principes sacerdotum et turbas : Nihil invenio causæ in hoc homine.</div>
<div n="5" type="v">At illi invalescebant, dicentes : Commovet populum docens per universam Judæam, incipiens a Galilæa usque huc.</div>
<div n="6" type="v">Pilatus autem audiens Galilæam, interrogavit si homo Galilæus esset.</div>
<div n="7" type="v">Et ut cognovit quod de Herodis potestate esset, remisit eum ad Herodem, qui et ipse Jerosolymis erat illis diebus.</div>
<div n="8" type="v">Herodes autem viso Jesu, gavisus est valde. Erat enim cupiens ex multo tempore videre eum, eo quod audierat multa de eo, et sperabat signum aliquod videre ab eo fieri.</div>
<div n="9" type="v">Interrogabat autem eum multis sermonibus. At ipse nihil illi respondebat.</div>
<div n="10" type="v">Stabant autem principes sacerdotum et scribæ constanter accusantes eum.</div>
<div n="11" type="v">Sprevit autem illum Herodes cum exercitu suo : et illusit indutum veste alba, et remisit ad Pilatum.</div>
<div n="12" type="v">Et facti sunt amici Herodes et Pilatus in ipsa die : nam antea inimici erant ad invicem.</div>
<div n="13" type="v">Pilatus autem, convocatis principibus sacerdotum, et magistratibus, et plebe,</div>
<div n="14" type="v">dixit ad illos : Obtulistis mihi hunc hominem, quasi avertentem populum, et ecce ego coram vobis interrogans, nullam causam inveni in homine isto ex his in quibus eum accusatis.</div>
<div n="15" type="v">Sed neque Herodes : nam remisi vos ad illum, et ecce nihil dignum morte actum est ei.</div>
<div n="16" type="v">Emendatum ergo illum dimittam.</div>
<div n="17" type="v">Necesse autem habebat dimittere eis per diem festum unum.</div>
<div n="18" type="v">Exclamavit autem simul universa turba, dicens : Tolle hunc, et dimitte nobis Barabbam :</div>
<div n="19" type="v">qui erat propter seditionem quamdam factam in civitate et homicidium missus in carcerem.</div>
<div n="20" type="v">Iterum autem Pilatus locutus est ad eos, volens dimittere Jesum.</div>
<div n="21" type="v">At illi succlamabant, dicentes : Crucifige, crucifige eum.</div>
<div n="22" type="v">Ille autem tertio dixit ad illos : Quid enim mali fecit iste ? nullam causam mortis invenio in eo : corripiam ergo illum et dimittam.</div>
<div n="23" type="v">At illi instabant vocibus magnis postulantes ut crucifigeretur : et invalescebant voces eorum.</div>
<div n="24" type="v">Et Pilatus adjudicavit fieri petitionem eorum.</div>
<div n="25" type="v">Dimisit autem illis eum qui propter homicidium et seditionem missus fuerat in carcerem, quem petebant : Jesum vero tradidit voluntati eorum.</div>
<div n="26" type="v">Et cum ducerent eum, apprehenderunt Simonem quemdam Cyrenensem venientem de villa : et imposuerunt illi crucem portare post Jesum.</div>
<div n="27" type="v">Sequebatur autem illum multa turba populi et mulierum, quæ plangebant et lamentabantur eum.</div>
<div n="28" type="v">Conversus autem ad illas Jesus, dixit : Filiæ Jerusalem, nolite flere super me, sed super vos ipsas flete et super filios vestros.</div>
<div n="29" type="v">Quoniam ecce venient dies in quibus dicent : Beatæ steriles, et ventres qui non genuerunt, et ubera quæ non lactaverunt.</div>
<div n="30" type="v">Tunc incipient dicere montibus : Cadite super nos ; et collibus : Operite nos.</div>
<div n="31" type="v">Quia si in viridi ligno hæc faciunt, in arido quid fiet ?</div>
<div n="32" type="v">Ducebantur autem et alii duo nequam cum eo, ut interficerentur.</div>
<div n="33" type="v">Et postquam venerunt in locum qui vocatur Calvariæ, ibi crucifixerunt eum : et latrones, unum a dextris, et alterum a sinistris.</div>
<div n="34" type="v">Jesus autem dicebat : Pater, dimitte illis : non enim sciunt quid faciunt. Dividentes vero vestimenta ejus, miserunt sortes.</div>
<div n="35" type="v">Et stabat populus spectans, et deridebant eum principes cum eis, dicentes : Alios salvos fecit, se salvum faciat, si hic est Christus Dei electus.</div>
<div n="36" type="v">Illudebant autem ei et milites accedentes, et acetum offerentes ei,</div>
<div n="37" type="v">et dicentes : Si tu es rex Judæorum, salvum te fac.</div>
<div n="38" type="v">Erat autem et superscriptio scripta super eum litteris græcis, et latinis, et hebraicis : Hic est rex Judæorum.</div>
<div n="39" type="v">Unus autem de his, qui pendebant, latronibus, blasphemabat eum, dicens : Si tu es Christus, salvum fac temetipsum et nos.</div>
<div n="40" type="v">Respondens autem alter increpabat eum, dicens : Neque tu times Deum, quod in eadem damnatione es.</div>
<div n="41" type="v">Et nos quidem juste, nam digna factis recipimus : hic vero nihil mali gessit.</div>
<div n="42" type="v">Et dicebat ad Jesum : Domine, memento mei cum veneris in regnum tuum.</div>
<div n="43" type="v">Et dixit illi Jesus : Amen dico tibi : Hodie mecum eris in paradiso.</div>
<div n="44" type="v">Erat autem fere hora sexta, et tenebræ factæ sunt in universam terram usque ad horam nonam.</div>
<div n="45" type="v">Et obscuratus est sol, et velum templi scissum est medium.</div>
<div n="46" type="v">Et clamans voce magna Jesus ait : Pater, in manus tuas commendo spiritum meum. Et hæc dicens, expiravit.</div>
<div n="47" type="v">Videns autem centurio quod factum fuerat, glorificavit Deum, dicens : Vere hic homo justus erat.</div>
<div n="48" type="v">Et omnis turba eorum, qui simul aderant ad spectaculum istud, et videbant quæ fiebant, percutientes pectora sua revertebantur.</div>
<div n="49" type="v">Stabant autem omnes noti ejus a longe, et mulieres, quæ secutæ eum erant a Galilæa, hæc videntes.</div>
<div n="50" type="v">Et ecce vir nomine Joseph, qui erat decurio, vir bonus et justus :</div>
<div n="51" type="v">hic non consenserat consilio, et actibus eorum, ab Arimathæa civitate Judææ, qui exspectabat et ipse regnum Dei :</div>
<div n="52" type="v">hic accessit ad Pilatum et petiit corpus Jesu :</div>
<div n="53" type="v">et depositum involvit sindone, et posuit eum in monumento exciso, in quo nondum quisquam positus fuerat.</div>
<div n="54" type="v">Et dies erat parasceves, et sabbatum illucescebat.</div>
<div n="55" type="v">Subsecutæ autem mulieres, quæ cum eo venerant de Galilæa, viderunt monumentum, et quemadmodum positum erat corpus ejus.</div>
<div n="56" type="v">Et revertentes paraverunt aromata, et unguenta : et sabbato quidem siluerunt secundum mandatum.</div>
</div>
<div n="24" type="ch">
<div n="1" type="v">Una autem sabbati valde diluculo venerunt ad monumentum, portantes quæ paraverant aromata :</div>
<div n="2" type="v">et invenerunt lapidem revolutum a monumento.</div>
<div n="3" type="v">Et ingressæ non invenerunt corpus Domini Jesu.</div>
<div n="4" type="v">Et factum est, dum mente consternatæ essent de isto, ecce duo viri steterunt secus illas in veste fulgenti.</div>
<div n="5" type="v">Cum timerent autem, et declinarent vultum in terram, dixerunt ad illas : Quid quæritis viventem cum mortuis ?</div>
<div n="6" type="v">non est hic, sed surrexit : recordamini qualiter locutus est vobis, cum adhuc in Galilæa esset,</div>
<div n="7" type="v">dicens : Quia oportet Filium hominis tradi in manus hominum peccatorum, et crucifigi, et die tertia resurgere.</div>
<div n="8" type="v">Et recordatæ sunt verborum ejus.</div>
<div n="9" type="v">Et regressæ a monumento nuntiaverunt hæc omnia illis undecim, et ceteris omnibus.</div>
<div n="10" type="v">Erat autem Maria Magdalene, et Joanna, et Maria Jacobi, et ceteræ quæ cum eis erant, quæ dicebant ad apostolos hæc.</div>
<div n="11" type="v">Et visa sunt ante illos sicut deliramentum verba ista, et non crediderunt illis.</div>
<div n="12" type="v">Petrus autem surgens cucurrit ad monumentum : et procumbens vidit linteamina sola posita, et abiit secum mirans quod factum fuerat.</div>
<div n="13" type="v">Et ecce duo ex illis ibant ipsa die in castellum, quod erat in spatio stadiorum sexaginta ab Jerusalem, nomine Emmaus.</div>
<div n="14" type="v">Et ipsi loquebantur ad invicem de his omnibus quæ acciderant.</div>
<div n="15" type="v">Et factum est, dum fabularentur, et secum quærerent : et ipse Jesus appropinquans ibat cum illis :</div>
<div n="16" type="v">oculi autem illorum tenebantur ne eum agnoscerent.</div>
<div n="17" type="v">Et ait ad illos : Qui sunt hi sermones, quos confertis ad invicem ambulantes, et estis tristes ?</div>
<div n="18" type="v">Et respondens unus, cui nomen Cleophas, dixit ei : Tu solus peregrinus es in Jerusalem, et non cognovisti quæ facta sunt in illa his diebus ?</div>
<div n="19" type="v">Quibus ille dixit : Quæ ? Et dixerunt : De Jesu Nazareno, qui fuit vir propheta, potens in opere et sermone coram Deo et omni populo :</div>
<div n="20" type="v">et quomodo eum tradiderunt summi sacerdotes et principes nostri in damnationem mortis, et crucifixerunt eum :</div>
<div n="21" type="v">nos autem sperabamus quia ipse esset redempturus Israël : et nunc super hæc omnia, tertia dies est hodie quod hæc facta sunt.</div>
<div n="22" type="v">Sed et mulieres quædam ex nostris terruerunt nos, quæ ante lucem fuerunt ad monumentum,</div>
<div n="23" type="v">et non invento corpore ejus, venerunt, dicentes se etiam visionem angelorum vidisse, qui dicunt eum vivere.</div>
<div n="24" type="v">Et abierunt quidam ex nostris ad monumentum : et ita invenerunt sicut mulieres dixerunt, ipsum vero non invenerunt.</div>
<div n="25" type="v">Et ipse dixit ad eos : O stulti, et tardi corde ad credendum in omnibus quæ locuti sunt prophetæ !</div>
<div n="26" type="v">Nonne hæc oportuit pati Christum, et ita intrare in gloriam suam ?</div>
<div n="27" type="v">Et incipiens a Moyse, et omnibus prophetis, interpretabatur illis in omnibus scripturis quæ de ipso erant.</div>
<div n="28" type="v">Et appropinquaverunt castello quo ibant : et ipse se finxit longius ire.</div>
<div n="29" type="v">Et coëgerunt illum, dicentes : Mane nobiscum, quoniam advesperascit, et inclinata est jam dies. Et intravit cum illis.</div>
<div n="30" type="v">Et factum est, dum recumberet cum eis, accepit panem, et benedixit, ac fregit, et porrigebat illis.</div>
<div n="31" type="v">Et aperti sunt oculi eorum, et cognoverunt eum : et ipse evanuit ex oculis eorum.</div>
<div n="32" type="v">Et dixerunt ad invicem : Nonne cor nostrum ardens erat in nobis dum loqueretur in via, et aperiret nobis Scripturas ?</div>
<div n="33" type="v">Et surgentes eadem hora regressi sunt in Jerusalem : et invenerunt congregatos undecim, et eos qui cum illis erant,</div>
<div n="34" type="v">dicentes : Quod surrexit Dominus vere, et apparuit Simoni.</div>
<div n="35" type="v">Et ipsi narrabant quæ gesta erant in via, et quomodo cognoverunt eum in fractione panis.</div>
<div n="36" type="v">Dum autem hæc loquuntur, stetit Jesus in medio eorum, et dicit eis : Pax vobis : ego sum, nolite timere.</div>
<div n="37" type="v">Conturbati vero et conterriti, existimabant se spiritum videre.</div>
<div n="38" type="v">Et dixit eis : Quid turbati estis, et cogitationes ascendunt in corda vestra ?</div>
<div n="39" type="v">videte manus meas, et pedes, quia ego ipse sum ; palpate et videte, quia spiritus carnem et ossa non habet, sicut me videtis habere.</div>
<div n="40" type="v">Et cum hoc dixisset, ostendit eis manus et pedes.</div>
<div n="41" type="v">Adhuc autem illis non credentibus, et mirantibus præ gaudio, dixit : Habetis hic aliquid quod manducetur ?</div>
<div n="42" type="v">At illi obtulerunt ei partem piscis assi et favum mellis.</div>
<div n="43" type="v">Et cum manducasset coram eis, sumens reliquias dedit eis.</div>
<div n="44" type="v">Et dixit ad eos : Hæc sunt verba quæ locutus sum ad vos cum adhuc essem vobiscum, quoniam necesse est impleri omnia quæ scripta sunt in lege Moysi, et prophetis, et Psalmis de me.</div>
<div n="45" type="v">Tunc aperuit illis sensum ut intelligerent Scripturas,</div>
<div n="46" type="v">et dixit eis : Quoniam sic scriptum est, et sic oportebat Christum pati, et resurgere a mortuis tertia die :</div>
<div n="47" type="v">et prædicari in nomine ejus pœnitentiam, et remissionem peccatorum in omnes gentes, incipientibus ab Jerosolyma.</div>
<div n="48" type="v">Vos autem testes estis horum.</div>
<div n="49" type="v">Et ego mitto promissum Patris mei in vos ; vos autem sedete in civitate, quoadusque induamini virtute ex alto.</div>
<div n="50" type="v">Eduxit autem eos foras in Bethaniam, et elevatis manibus suis benedixit eis.</div>
<div n="51" type="v">Et factum est, dum benediceret illis, recessit ab eis, et ferebatur in cælum.</div>
<div n="52" type="v">Et ipsi adorantes regressi sunt in Jerusalem cum gaudio magno :</div>
<div n="53" type="v">et erant semper in templo, laudantes et benedicentes Deum. Amen.</div>
</div>
</div>
<div n="John" type="bk">
<div n="1" type="ch">
<div n="1" type="v">In principio erat Verbum, et Verbum erat apud Deum, et Deus erat Verbum.</div>
<div n="2" type="v">Hoc erat in principio apud Deum.</div>
<div n="3" type="v">Omnia per ipsum facta sunt : et sine ipso factum est nihil, quod factum est.</div>
<div n="4" type="v">In ipso vita erat, et vita erat lux hominum :</div>
<div n="5" type="v">et lux in tenebris lucet, et tenebræ eam non comprehenderunt.</div>
<div n="6" type="v">Fuit homo missus a Deo, cui nomen erat Joannes.</div>
<div n="7" type="v">Hic venit in testimonium ut testimonium perhiberet de lumine, ut omnes crederent per illum.</div>
<div n="8" type="v">Non erat ille lux, sed ut testimonium perhiberet de lumine.</div>
<div n="9" type="v">Erat lux vera, quæ illuminat omnem hominem venientem in hunc mundum.</div>
<div n="10" type="v">In mundo erat, et mundus per ipsum factus est, et mundus eum non cognovit.</div>
<div n="11" type="v">In propria venit, et sui eum non receperunt.</div>
<div n="12" type="v">Quotquot autem receperunt eum, dedit eis potestatem filios Dei fieri, his qui credunt in nomine ejus :</div>
<div n="13" type="v">qui non ex sanguinibus, neque ex voluntate carnis, neque ex voluntate viri, sed ex Deo nati sunt.</div>
<div n="14" type="v">Et Verbum caro factum est, et habitavit in nobis : et vidimus gloriam ejus, gloriam quasi unigeniti a Patre plenum gratiæ et veritatis.</div>
<div n="15" type="v">Joannes testimonium perhibet de ipso, et clamat dicens : Hic erat quem dixi : Qui post me venturus est, ante me factus est : quia prior me erat.</div>
<div n="16" type="v">Et de plenitudine ejus nos omnes accepimus, et gratiam pro gratia :</div>
<div n="17" type="v">quia lex per Moysen data est, gratia et veritas per Jesum Christum facta est.</div>
<div n="18" type="v">Deum nemo vidit umquam : unigenitus Filius, qui est in sinu Patris, ipse enarravit.</div>
<div n="19" type="v">Et hoc est testimonium Joannis, quando miserunt Judæi ab Jerosolymis sacerdotes et Levitas ad eum ut interrogarent eum : Tu quis es ?</div>
<div n="20" type="v">Et confessus est, et non negavit, et confessus est : Quia non sum ego Christus.</div>
<div n="21" type="v">Et interrogaverunt eum : Quid ergo ? Elias es tu ? Et dixit : Non sum. Propheta es tu ? Et respondit : Non.</div>
<div n="22" type="v">Dixerunt ergo ei : Quis es ut responsum demus his qui miserunt nos ? quid dicis de teipso ?</div>
<div n="23" type="v">Ait : Ego vox clamantis in deserto : Dirigite viam Domini, sicut dixit Isaias propheta.</div>
<div n="24" type="v">Et qui missi fuerant, erant ex pharisæis.</div>
<div n="25" type="v">Et interrogaverunt eum, et dixerunt ei : Quid ergo baptizas, si tu non es Christus, neque Elias, neque propheta ?</div>
<div n="26" type="v">Respondit eis Joannes, dicens : Ego baptizo in aqua : medius autem vestrum stetit, quem vos nescitis.</div>
<div n="27" type="v">Ipse est qui post me venturus est, qui ante me factus est : cujus ego non sum dignus ut solvam ejus corrigiam calceamenti.</div>
<div n="28" type="v">Hæc in Bethania facta sunt trans Jordanem, ubi erat Joannes baptizans.</div>
<div n="29" type="v">Altera die vidit Joannes Jesum venientem ad se, et ait : Ecce agnus Dei, ecce qui tollit peccatum mundi.</div>
<div n="30" type="v">Hic est de quo dixi : Post me venit vir qui ante me factus est : quia prior me erat :</div>
<div n="31" type="v">et ego nesciebam eum, sed ut manifestetur in Israël, propterea veni ego in aqua baptizans.</div>
<div n="32" type="v">Et testimonium perhibuit Joannes, dicens : Quia vidi Spiritum descendentem quasi columbam de cælo, et mansit super eum.</div>
<div n="33" type="v">Et ego nesciebam eum : sed qui misit me baptizare in aqua, ille mihi dixit : Super quem videris Spiritum descendentem, et manentem super eum, hic est qui baptizat in Spiritu Sancto.</div>
<div n="34" type="v">Et ego vidi : et testimonium perhibui quia hic est Filius Dei.</div>
<div n="35" type="v">Altera die iterum stabat Joannes, et ex discipulis ejus duo.</div>
<div n="36" type="v">Et respiciens Jesum ambulantem, dicit : Ecce agnus Dei.</div>
<div n="37" type="v">Et audierunt eum duo discipuli loquentem, et secuti sunt Jesum.</div>
<div n="38" type="v">Conversus autem Jesus, et videns eos sequentes se, dicit eis : Quid quæritis ? Qui dixerunt ei : Rabbi (quod dicitur interpretatum Magister), ubi habitas ?</div>
<div n="39" type="v">Dicit eis : Venite et videte. Venerunt, et viderunt ubi maneret, et apud eum manserunt die illo : hora autem erat quasi decima.</div>
<div n="40" type="v">Erat autem Andreas, frater Simonis Petri, unus ex duobus qui audierant a Joanne, et secuti fuerant eum.</div>
<div n="41" type="v">Invenit hic primum fratrem suum Simonem, et dicit ei : Invenimus Messiam (quod est interpretatum Christus).</div>
<div n="42" type="v">Et adduxit eum ad Jesum. Intuitus autem eum Jesus, dixit : Tu es Simon, filius Jona ; tu vocaberis Cephas, quod interpretatur Petrus.</div>
<div n="43" type="v">In crastinam voluit exire in Galilæam, et invenit Philippum. Et dicit ei Jesus : Sequere me.</div>
<div n="44" type="v">Erat autem Philippus a Bethsaida, civitate Andreæ et Petri.</div>
<div n="45" type="v">Invenit Philippus Nathanaël, et dicit ei : Quem scripsit Moyses in lege, et prophetæ, invenimus Jesum filium Joseph a Nazareth.</div>
<div n="46" type="v">Et dixit ei Nathanaël : A Nazareth potest aliquid boni esse ? Dicit ei Philippus : Veni et vide.</div>
<div n="47" type="v">Vidit Jesus Nathanaël venientem ad se, et dicit de eo : Ecce vere Israëlita, in quo dolus non est.</div>
<div n="48" type="v">Dicit ei Nathanaël : Unde me nosti ? Respondit Jesus, et dixit ei : Priusquam te Philippus vocavit, cum esses sub ficu, vidi te.</div>
<div n="49" type="v">Respondit ei Nathanaël, et ait : Rabbi, tu es Filius Dei, tu es rex Israël.</div>
<div n="50" type="v">Respondit Jesus, et dixit ei : Quia dixi tibi : Vidi te sub ficu, credis ; majus his videbis.</div>
<div n="51" type="v">Et dicit ei : Amen, amen dico vobis, videbitis cælum apertum, et angelos Dei ascendentes, et descendentes supra Filium hominis.</div>
</div>
<div n="2" type="ch">
<div n="1" type="v">Et die tertia nuptiæ factæ sunt in Cana Galilææ, et erat mater Jesu ibi.</div>
<div n="2" type="v">Vocatus est autem et Jesus, et discipuli ejus, ad nuptias.</div>
<div n="3" type="v">Et deficiente vino, dicit mater Jesu ad eum : Vinum non habent.</div>
<div n="4" type="v">Et dicit ei Jesus : Quid mihi et tibi est, mulier ? nondum venit hora mea.</div>
<div n="5" type="v">Dicit mater ejus ministris : Quodcumque dixerit vobis, facite.</div>
<div n="6" type="v">Erant autem ibi lapideæ hydriæ sex positæ secundum purificationem Judæorum, capientes singulæ metretas binas vel ternas.</div>
<div n="7" type="v">Dicit eis Jesus : Implete hydrias aqua. Et impleverunt eas usque ad summum.</div>
<div n="8" type="v">Et dicit eis Jesus : Haurite nunc, et ferte architriclinio. Et tulerunt.</div>
<div n="9" type="v">Ut autem gustavit architriclinius aquam vinum factam, et non sciebat unde esset, ministri autem sciebant, qui hauserant aquam : vocat sponsum architriclinius,</div>
<div n="10" type="v">et dicit ei : Omnis homo primum bonum vinum ponit et cum inebriati fuerint, tunc id, quod deterius est. Tu autem servasti bonum vinum usque adhuc.</div>
<div n="11" type="v">Hoc fecit initium signorum Jesus in Cana Galilææ ; et manifestavit gloriam suam, et crediderunt in eum discipuli ejus.</div>
<div n="12" type="v">Post hoc descendit Capharnaum ipse, et mater ejus, et fratres ejus, et discipuli ejus : et ibi manserunt non multis diebus.</div>
<div n="13" type="v">Et prope erat Pascha Judæorum, et ascendit Jesus Jerosolymam :</div>
<div n="14" type="v">et invenit in templo vendentes boves, et oves, et columbas, et numularios sedentes.</div>
<div n="15" type="v">Et cum fecisset quasi flagellum de funiculis, omnes ejecit de templo, oves quoque, et boves, et numulariorum effudit æs, et mensas subvertit.</div>
<div n="16" type="v">Et his qui columbas vendebant, dixit : Auferte ista hinc, et nolite facere domum patris mei, domum negotiationis.</div>
<div n="17" type="v">Recordati sunt vero discipuli ejus quia scriptum est : Zelus domus tuæ comedit me.</div>
<div n="18" type="v">Responderunt ergo Judæi, et dixerunt ei : Quod signum ostendis nobis, quia hæc facis ?</div>
<div n="19" type="v">Respondit Jesus, et dixit eis : Solvite templum hoc, et in tribus diebus excitabo illud.</div>
<div n="20" type="v">Dixerunt ergo Judæi : Quadraginta et sex annis ædificatum est templum hoc, et tu in tribus diebus excitabis illud ?</div>
<div n="21" type="v">Ille autem dicebat de templo corporis sui.</div>
<div n="22" type="v">Cum ergo resurrexisset a mortuis, recordati sunt discipuli ejus, quia hoc dicebat, et crediderunt scripturæ et sermoni quem dixit Jesus.</div>
<div n="23" type="v">Cum autem esset Jerosolymis in Pascha in die festo, multi crediderunt in nomine ejus, videntes signa ejus, quæ faciebat.</div>
<div n="24" type="v">Ipse autem Jesus non credebat semetipsum eis, eo quod ipse nosset omnes,</div>
<div n="25" type="v">et quia opus ei non erat ut quis testimonium perhiberet de homine : ipse enim sciebat quid esset in homine.</div>
</div>
<div n="3" type="ch">
<div n="1" type="v">Erat autem homo ex pharisæis, Nicodemus nomine, princeps Judæorum.</div>
<div n="2" type="v">Hic venit ad Jesum nocte, et dixit ei : Rabbi, scimus quia a Deo venisti magister, nemo enim potest hæc signa facere, quæ tu facis, nisi fuerit Deus cum eo.</div>
<div n="3" type="v">Respondit Jesus, et dixit ei : Amen, amen dico tibi, nisi quis renatus fuerit denuo, non potest videre regnum Dei.</div>
<div n="4" type="v">Dicit ad eum Nicodemus : Quomodo potest homo nasci, cum sit senex ? numquid potest in ventrem matris suæ iterato introire et renasci ?</div>
<div n="5" type="v">Respondit Jesus : Amen, amen dico tibi, nisi quis renatus fuerit ex aqua, et Spiritu Sancto, non potest introire in regnum Dei.</div>
<div n="6" type="v">Quod natum est ex carne, caro est : et quod natum est ex spiritu, spiritus est.</div>
<div n="7" type="v">Non mireris quia dixi tibi : oportet vos nasci denuo .</div>
<div n="8" type="v">Spiritus ubi vult spirat, et vocem ejus audis, sed nescis unde veniat, aut quo vadat : sic est omnis qui natus est ex spiritu.</div>
<div n="9" type="v">Respondit Nicodemus, et dixit ei : Quomodo possunt hæc fieri ?</div>
<div n="10" type="v">Respondit Jesus, et dixit ei : Tu es magister in Israël, et hæc ignoras ?</div>
<div n="11" type="v">amen, amen dico tibi, quia quod scimus loquimur, et quod vidimus testamur, et testimonium nostrum non accipitis.</div>
<div n="12" type="v">Si terrena dixi vobis, et non creditis : quomodo, si dixero vobis cælestia, credetis ?</div>
<div n="13" type="v">Et nemo ascendit in cælum, nisi qui descendit de cælo, Filius hominis, qui est in cælo.</div>
<div n="14" type="v">Et sicut Moyses exaltavit serpentem in deserto, ita exaltari oportet Filium hominis :</div>
<div n="15" type="v">ut omnis qui credit in ipsum, non pereat, sed habeat vitam æternam.</div>
<div n="16" type="v">Sic enim Deus dilexit mundum, ut Filium suum unigenitum daret : ut omnis qui credit in eum, non pereat, sed habeat vitam æternam.</div>
<div n="17" type="v">Non enim misit Deus Filium suum in mundum, ut judicet mundum, sed ut salvetur mundus per ipsum.</div>
<div n="18" type="v">Qui credit in eum, non judicatur ; qui autem non credit, jam judicatus est : quia non credit in nomine unigeniti Filii Dei.</div>
<div n="19" type="v">Hoc est autem judicium : quia lux venit in mundum, et dilexerunt homines magis tenebras quam lucem : erant enim eorum mala opera.</div>
<div n="20" type="v">Omnis enim qui male agit, odit lucem, et non venit ad lucem, ut non arguantur opera ejus :</div>
<div n="21" type="v">qui autem facit veritatem, venit ad lucem, ut manifestentur opera ejus, quia in Deo sunt facta.</div>
<div n="22" type="v">Post hæc venit Jesus et discipuli ejus in terram Judæam : et illic demorabatur cum eis, et baptizabat.</div>
<div n="23" type="v">Erat autem et Joannes baptizans, in Ænnon, juxta Salim : quia aquæ multæ erant illic, et veniebant et baptizabantur.</div>
<div n="24" type="v">Nondum enim missus fuerat Joannes in carcerem.</div>
<div n="25" type="v">Facta est autem quæstio ex discipulis Joannis cum Judæis de purificatione.</div>
<div n="26" type="v">Et venerunt ad Joannem, et dixerunt ei : Rabbi, qui erat tecum trans Jordanem, cui tu testimonium perhibuisti, ecce hic baptizat, et omnes veniunt ad eum.</div>
<div n="27" type="v">Respondit Joannes, et dixit : Non potest homo accipere quidquam, nisi fuerit ei datum de cælo.</div>
<div n="28" type="v">Ipsi vos mihi testimonium perhibetis, quod dixerim : Non sum ego Christus : sed quia missus sum ante illum.</div>
<div n="29" type="v">Qui habet sponsam, sponsus est : amicus autem sponsi, qui stat, et audit eum, gaudio gaudet propter vocem sponsi. Hoc ergo gaudium meum impletum est.</div>
<div n="30" type="v">Illum oportet crescere, me autem minui.</div>
<div n="31" type="v">Qui desursum venit, super omnes est. Qui est de terra, de terra est, et de terra loquitur. Qui de cælo venit, super omnes est.</div>
<div n="32" type="v">Et quod vidit, et audivit, hoc testatur : et testimonium ejus nemo accipit.</div>
<div n="33" type="v">Qui accepit ejus testimonium signavit, quia Deus verax est.</div>
<div n="34" type="v">Quem enim misit Deus, verba Dei loquitur : non enim ad mensuram dat Deus spiritum.</div>
<div n="35" type="v">Pater diligit Filium et omnia dedit in manu ejus.</div>
<div n="36" type="v">Qui credit in Filium, habet vitam æternam ; qui autem incredulus est Filio, non videbit vitam, sed ira Dei manet super eum.</div>
</div>
<div n="4" type="ch">
<div n="1" type="v">Ut ergo cognovit Jesus quia audierunt pharisæi quod Jesus plures discipulos facit, et baptizat, quam Joannes</div>
<div n="2" type="v">(quamquam Jesus non baptizaret, sed discipuli ejus),</div>
<div n="3" type="v">reliquit Judæam, et abiit iterum in Galilæam.</div>
<div n="4" type="v">Oportebat autem eum transire per Samariam.</div>
<div n="5" type="v">Venit ergo in civitatem Samariæ, quæ dicitur Sichar, juxta prædium quod dedit Jacob Joseph filio suo.</div>
<div n="6" type="v">Erat autem ibi fons Jacob. Jesus ergo fatigatus ex itinere, sedebat sic supra fontem. Hora erat quasi sexta.</div>
<div n="7" type="v">Venit mulier de Samaria haurire aquam. Dicit ei Jesus : Da mihi bibere.</div>
<div n="8" type="v">(Discipuli enim ejus abierant in civitatem ut cibos emerent.)</div>
<div n="9" type="v">Dicit ergo ei mulier illa Samaritana : Quomodo tu, Judæus cum sis, bibere a me poscis, quæ sum mulier Samaritana ? non enim coutuntur Judæi Samaritanis.</div>
<div n="10" type="v">Respondit Jesus, et dixit ei : Si scires donum Dei, et quis est qui dicit tibi : Da mihi bibere, tu forsitan petisses ab eo, et dedisset tibi aquam vivam.</div>
<div n="11" type="v">Dicit ei mulier : Domine, neque in quo haurias habes, et puteus altus est : unde ergo habes aquam vivam ?</div>
<div n="12" type="v">Numquid tu major es patre nostro Jacob, qui dedit nobis puteum, et ipse ex eo bibit, et filii ejus, et pecora ejus ?</div>
<div n="13" type="v">Respondit Jesus, et dixit ei : Omnis qui bibit ex aqua hac, sitiet iterum ; qui autem biberit ex aqua quam ego dabo ei, non sitiet in æternum :</div>
<div n="14" type="v">sed aqua quam ego dabo ei, fiet in eo fons aquæ salientis in vitam æternam.</div>
<div n="15" type="v">Dicit ad eum mulier : Domine, da mihi hanc aquam, ut non sitiam, neque veniam huc haurire.</div>
<div n="16" type="v">Dicit ei Jesus : Vade, voca virum tuum, et veni huc.</div>
<div n="17" type="v">Respondit mulier, et dixit : Non habeo virum. Dicit ei Jesus : Bene dixisti, quia non habeo virum ;</div>
<div n="18" type="v">quinque enim viros habuisti, et nunc, quem habes, non est tuus vir : hoc vere dixisti.</div>
<div n="19" type="v">Dicit ei mulier : Domine, video quia propheta es tu.</div>
<div n="20" type="v">Patres nostri in monte hoc adoraverunt, et vos dicitis, quia Jerosolymis est locus ubi adorare oportet.</div>
<div n="21" type="v">Dicit ei Jesus : Mulier, crede mihi, quia venit hora, quando neque in monte hoc, neque in Jerosolymis adorabitis Patrem.</div>
<div n="22" type="v">Vos adoratis quod nescitis : nos adoramus quod scimus, quia salus ex Judæis est.</div>
<div n="23" type="v">Sed venit hora, et nunc est, quando veri adoratores adorabunt Patrem in spiritu et veritate. Nam et Pater tales quærit, qui adorent eum.</div>
<div n="24" type="v">Spiritus est Deus : et eos qui adorant eum, in spiritu et veritate oportet adorare.</div>
<div n="25" type="v">Dicit ei mulier : Scio quia Messias venit (qui dicitur Christus) : cum ergo venerit ille, nobis annuntiabit omnia.</div>
<div n="26" type="v">Dicit ei Jesus : Ego sum, qui loquor te.</div>
<div n="27" type="v">Et continuo venerunt discipuli ejus, et mirabantur quia cum muliere loquebatur. Nemo tamen dixit : Quid quæris ? aut, Quid loqueris cum ea ?</div>
<div n="28" type="v">Reliquit ergo hydriam suam mulier, et abiit in civitatem, et dicit illis hominibus :</div>
<div n="29" type="v">Venite, et videte hominem qui dixit mihi omnia quæcumque feci : numquid ipse est Christus ?</div>
<div n="30" type="v">Exierunt ergo de civitate et veniebant ad eum.</div>
<div n="31" type="v">Interea rogabant eum discipuli, dicentes : Rabbi, manduca.</div>
<div n="32" type="v">Ille autem dicit eis : Ego cibum habeo manducare, quem vos nescitis.</div>
<div n="33" type="v">Dicebant ergo discipuli ad invicem : Numquid aliquis attulit ei manducare ?</div>
<div n="34" type="v">Dicit eis Jesus : Meus cibus est ut faciam voluntatem ejus qui misit me, ut perficiam opus ejus.</div>
<div n="35" type="v">Nonne vos dicitis quod adhuc quatuor menses sunt, et messis venit ? Ecce dico vobis : levate oculos vestros, et videte regiones, quia albæ sunt jam ad messem.</div>
<div n="36" type="v">Et qui metit, mercedem accipit, et congregat fructum in vitam æternam : ut et qui seminat, simul gaudeat, et qui metit.</div>
<div n="37" type="v">In hoc enim est verbum verum : quia alius est qui seminat, et alius est qui metit.</div>
<div n="38" type="v">Ego misi vos metere quod vos non laborastis : alii laboraverunt, et vos in labores eorum introistis.</div>
<div n="39" type="v">Ex civitate autem illa multi crediderunt in eum Samaritanorum, propter verbum mulieris testimonium perhibentis : Quia dixit mihi omnia quæcumque feci.</div>
<div n="40" type="v">Cum venissent ergo ad illum Samaritani, rogaverunt eum ut ibi maneret. Et mansit ibi duos dies.</div>
<div n="41" type="v">Et multo plures crediderunt in eum propter sermonem ejus.</div>
<div n="42" type="v">Et mulieri dicebant : Quia jam non propter tuam loquelam credimus : ipsi enim audivimus, et scimus quia hic est vere Salvator mundi.</div>
<div n="43" type="v">Post duos autem dies exiit inde, et abiit in Galilæam.</div>
<div n="44" type="v">Ipse enim Jesus testimonium perhibuit, quia propheta in sua patria honorem non habet.</div>
<div n="45" type="v">Cum ergo venisset in Galilæam, exceperunt eum Galilæi, cum omnia vidissent quæ fecerat Jerosolymis in die festo : et ipsi enim venerant ad diem festum.</div>
<div n="46" type="v">Venit ergo iterum in Cana Galilææ, ubi fecit aquam vinum. Et erat quidam regulus, cujus filius infirmabatur Capharnaum.</div>
<div n="47" type="v">Hic cum audisset quia Jesus adveniret a Judæa in Galilæam, abiit ad eum, et rogabat eum ut descenderet, et sanaret filium ejus : incipiebat enim mori.</div>
<div n="48" type="v">Dixit ergo Jesus ad eum : Nisi signa et prodigia videritis, non creditis.</div>
<div n="49" type="v">Dicit ad eum regulus : Domine, descende priusquam moriatur filius meus.</div>
<div n="50" type="v">Dicit ei Jesus : Vade, filius tuus vivit. Credidit homo sermoni quem dixit ei Jesus, et ibat.</div>
<div n="51" type="v">Jam autem eo descendente, servi occurrerunt ei, et nuntiaverunt dicentes, quia filius ejus viveret.</div>
<div n="52" type="v">Interrogabat ergo horam ab eis in qua melius habuerit. Et dixerunt ei : Quia heri hora septima reliquit eum febris.</div>
<div n="53" type="v">Cognovit ergo pater, quia illa hora erat in qua dixit ei Jesus : Filius tuus vivit ; et credidit ipse et domus ejus tota.</div>
<div n="54" type="v">Hoc iterum secundum signum fecit Jesus, cum venisset a Judæa in Galilæam.</div>
</div>
<div n="5" type="ch">
<div n="1" type="v">Post hæc erat dies festus Judæorum, et ascendit Jesus Jerosolymam.</div>
<div n="2" type="v">Est autem Jerosolymis probatica piscina, quæ cognominatur hebraice Bethsaida, quinque porticus habens.</div>
<div n="3" type="v">In his jacebat multitudo magna languentium, cæcorum, claudorum, aridorum, exspectantium aquæ motum.</div>
<div n="4" type="v">Angelus autem Domini descendebat secundum tempus in piscinam, et movebatur aqua. Et qui prior descendisset in piscinam post motionem aquæ, sanus fiebat a quacumque detinebatur infirmitate.</div>
<div n="5" type="v">Erat autem quidam homo ibi triginta et octo annos habens in infirmitate sua.</div>
<div n="6" type="v">Hunc autem cum vidisset Jesus jacentem, et cognovisset quia jam multum tempus haberet, dicit ei : Vis sanus fieri ?</div>
<div n="7" type="v">Respondit ei languidus : Domine, hominem non habeo, ut, cum turbata fuerit aqua, mittat me in piscinam : dum venio enim ego, alius ante me descendit.</div>
<div n="8" type="v">Dicit ei Jesus : Surge, tolle grabatum tuum et ambula.</div>
<div n="9" type="v">Et statim sanus factus est homo ille : et sustulit grabatum suum, et ambulabat. Erat autem sabbatum in die illo.</div>
<div n="10" type="v">Dicebant ergo Judæi illi qui sanatus fuerat : Sabbatum est, non licet tibi tollere grabatum tuum.</div>
<div n="11" type="v">Respondit eis : Qui me sanum fecit, ille mihi dixit : Tolle grabatum tuum et ambula.</div>
<div n="12" type="v">Interrogaverunt ergo eum : Quis est ille homo qui dixit tibi : Tolle grabatum tuum et ambula ?</div>
<div n="13" type="v">Is autem qui sanus fuerat effectus, nesciebat quis esset. Jesus enim declinavit a turba constituta in loco.</div>
<div n="14" type="v">Postea invenit eum Jesus in templo, et dixit illi : Ecce sanus factus es ; jam noli peccare, ne deterius tibi aliquid contingat.</div>
<div n="15" type="v">Abiit ille homo, et nuntiavit Judæis quia Jesus esset, qui fecit eum sanum.</div>
<div n="16" type="v">Propterea persequebantur Judæi Jesum, quia hæc faciebat in sabbato.</div>
<div n="17" type="v">Jesus autem respondit eis : Pater meus usque modo operatur, et ego operor.</div>
<div n="18" type="v">Propterea ergo magis quærebant eum Judæi interficere : quia non solum solvebat sabbatum, sed et patrem suum dicebat Deum, æqualem se faciens Deo. Respondit itaque Jesus, et dixit eis :</div>
<div n="19" type="v">Amen, amen dico vobis : non potest Filius a se facere quidquam, nisi quod viderit Patrem facientem : quæcumque enim ille fecerit, hæc et Filius similiter facit.</div>
<div n="20" type="v">Pater enim diligit Filium, et omnia demonstrat ei quæ ipse facit : et majora his demonstrabit ei opera, ut vos miremini.</div>
<div n="21" type="v">Sicut enim Pater suscitat mortuos, et vivificat, sic et Filius, quos vult, vivificat.</div>
<div n="22" type="v">Neque enim Pater judicat quemquam : sed omne judicium dedit Filio,</div>
<div n="23" type="v">ut omnes honorificent Filium, sicut honorificant Patrem ; qui non honorificat Filium, non honorificat Patrem, qui misit illum.</div>
<div n="24" type="v">Amen, amen dico vobis, quia qui verbum meum audit, et credit ei qui misit me, habet vitam æternam, et in judicium non venit, sed transiit a morte in vitam.</div>
<div n="25" type="v">Amen, amen dico vobis, quia venit hora, et nunc est, quando mortui audient vocem Filii Dei : et qui audierint, vivent.</div>
<div n="26" type="v">Sicut enim Pater habet vitam in semetipso, sic dedit et Filio habere vitam in semetipso :</div>
<div n="27" type="v">et potestatem dedit ei judicium facere, quia Filius hominis est.</div>
<div n="28" type="v">Nolite mirari hoc, quia venit hora in qua omnes qui in monumentis sunt audient vocem Filii Dei :</div>
<div n="29" type="v">et procedent qui bona fecerunt, in resurrectionem vitæ ; qui vero mala egerunt, in resurrectionem judicii.</div>
<div n="30" type="v">Non possum ego a meipso facere quidquam. Sicut audio, judico : et judicium meum justum est, quia non quæro voluntatem meam, sed voluntatem ejus qui misit me.</div>
<div n="31" type="v">Si ego testimonium perhibeo de meipso, testimonium meum non est verum.</div>
<div n="32" type="v">Alius est qui testimonium perhibet de me : et scio quia verum est testimonium, quod perhibet de me.</div>
<div n="33" type="v">Vos misistis ad Joannem, et testimonium perhibuit veritati.</div>
<div n="34" type="v">Ego autem non ab homine testimonium accipio : sed hæc dico ut vos salvi sitis.</div>
<div n="35" type="v">Ille erat lucerna ardens et lucens : vos autem voluistis ad horam exsultare in luce ejus.</div>
<div n="36" type="v">Ego autem habeo testimonium majus Joanne. Opera enim quæ dedit mihi Pater ut perficiam ea : ipsa opera, quæ ego facio, testimonium perhibent de me, quia Pater misit me :</div>
<div n="37" type="v">et qui misit me Pater, ipse testimonium perhibuit de me : neque vocem ejus umquam audistis, neque speciem ejus vidistis :</div>
<div n="38" type="v">et verbum ejus non habetis in vobis manens : quia quem misit ille, huic vos non creditis.</div>
<div n="39" type="v">Scrutamini Scripturas, quia vos putatis in ipsis vitam æternam habere : et illæ sunt quæ testimonium perhibent de me :</div>
<div n="40" type="v">et non vultis venire ad me ut vitam habeatis.</div>
<div n="41" type="v">Claritatem ab hominibus non accipio.</div>
<div n="42" type="v">Sed cognovi vos, quia dilectionem Dei non habetis in vobis.</div>
<div n="43" type="v">Ego veni in nomine Patris mei, et non accipitis me ; si alius venerit in nomine suo, illum accipietis.</div>
<div n="44" type="v">Quomodo vos potestis credere, qui gloriam ab invicem accipitis, et gloriam quæ a solo Deo est, non quæritis ?</div>
<div n="45" type="v">Nolite putare quia ego accusaturus sim vos apud Patrem : est qui accusat vos Moyses, in quo vos speratis.</div>
<div n="46" type="v">Si enim crederetis Moysi, crederetis forsitan et mihi : de me enim ille scripsit.</div>
<div n="47" type="v">Si autem illius litteris non creditis, quomodo verbis meis credetis ?</div>
</div>
<div n="6" type="ch">
<div n="1" type="v">Post hæc abiit Jesus trans mare Galilææ, quod est Tiberiadis :</div>
<div n="2" type="v">et sequebatur eum multitudo magna, quia videbant signa quæ faciebat super his qui infirmabantur.</div>
<div n="3" type="v">Subiit ergo in montem Jesus et ibi sedebat cum discipulis suis.</div>
<div n="4" type="v">Erat autem proximum Pascha dies festus Judæorum.</div>
<div n="5" type="v">Cum sublevasset ergo oculos Jesus, et vidisset quia multitudo maxima venit ad eum, dixit ad Philippum : Unde ememus panes, ut manducent hi ?</div>
<div n="6" type="v">Hoc autem dicebat tentans eum : ipse enim sciebat quid esset facturus.</div>
<div n="7" type="v">Respondit ei Philippus : Ducentorum denariorum panes non sufficiunt eis, ut unusquisque modicum quid accipiat.</div>
<div n="8" type="v">Dicit ei unus ex discipulis ejus, Andreas, frater Simonis Petri :</div>
<div n="9" type="v">Est puer unus hic qui habet quinque panes hordeaceos et duos pisces : sed hæc quid sunt inter tantos ?</div>
<div n="10" type="v">Dixit ergo Jesus : Facite homines discumbere. Erat autem fœnum multum in loco. Discumberunt ergo viri, numero quasi quinque millia.</div>
<div n="11" type="v">Accepit ergo Jesus panes : et cum gratias egisset, distribuit discumbentibus : similiter et ex piscibus quantum volebant.</div>
<div n="12" type="v">Ut autem impleti sunt, dixit discipulis suis : Colligite quæ superaverunt fragmenta, ne pereant.</div>
<div n="13" type="v">Collegerunt ergo, et impleverunt duodecim cophinos fragmentorum ex quinque panibus hordeaceis, quæ superfuerunt his qui manducaverant.</div>
<div n="14" type="v">Illi ergo homines cum vidissent quod Jesus fecerat signum, dicebant : Quia hic est vere propheta, qui venturus est in mundum.</div>
<div n="15" type="v">Jesus ergo cum cognovisset quia venturi essent ut raperent eum, et facerent eum regem, fugit iterum in montem ipse solus.</div>
<div n="16" type="v">Ut autem sero factum est, descenderunt discipuli ejus ad mare.</div>
<div n="17" type="v">Et cum ascendissent navim, venerunt trans mare in Capharnaum : et tenebræ jam factæ erant et non venerat ad eos Jesus.</div>
<div n="18" type="v">Mare autem, vento magno flante, exsurgebat.</div>
<div n="19" type="v">Cum remigassent ergo quasi stadia viginti quinque aut triginta, vident Jesum ambulantem supra mare, et proximum navi fieri, et timuerunt.</div>
<div n="20" type="v">Ille autem dicit eis : Ego sum, nolite timere.</div>
<div n="21" type="v">Voluerunt ergo accipere eum in navim et statim navis fuit ad terram, in quam ibant.</div>
<div n="22" type="v">Altera die, turba, quæ stabat trans mare, vidit quia navicula alia non erat ibi nisi una, et quia non introisset cum discipulis suis Jesus in navim, sed soli discipuli ejus abiissent :</div>
<div n="23" type="v">aliæ vero supervenerunt naves a Tiberiade juxta locum ubi manducaverunt panem, gratias agente Domino.</div>
<div n="24" type="v">Cum ergo vidisset turba quia Jesus non esset ibi, neque discipuli ejus, ascenderunt in naviculas, et venerunt Capharnaum quærentes Jesum.</div>
<div n="25" type="v">Et cum invenissent eum trans mare, dixerunt ei : Rabbi, quando huc venisti ?</div>
<div n="26" type="v">Respondit eis Jesus, et dixit : Amen, amen dico vobis : quæritis me non quia vidistis signa, sed quia manducastis ex panibus et saturati estis.</div>
<div n="27" type="v">Operamini non cibum, qui perit, sed qui permanet in vitam æternam, quem Filius hominis dabit vobis. Hunc enim Pater signavit Deus.</div>
<div n="28" type="v">Dixerunt ergo ad eum : Quid faciemus ut operemur opera Dei ?</div>
<div n="29" type="v">Respondit Jesus, et dixit eis : Hoc est opus Dei, ut credatis in eum quem misit ille.</div>
<div n="30" type="v">Dixerunt ergo ei : Quod ergo tu facis signum ut videamus et credamus tibi ? quid operaris ?</div>
<div n="31" type="v">Patres nostri manducaverunt manna in deserto, sicut scriptum est : Panem de cælo dedit eis manducare.</div>
<div n="32" type="v">Dixit ergo eis Jesus : Amen, amen dico vobis : non Moyses dedit vobis panem de cælo, sed Pater meus dat vobis panem de cælo verum.</div>
<div n="33" type="v">Panis enim Dei est, qui de cælo descendit, et dat vitam mundo.</div>
<div n="34" type="v">Dixerunt ergo ad eum : Domine, semper da nobis panem hunc.</div>
<div n="35" type="v">Dixit autem eis Jesus : Ego sum panis vitæ : qui venit ad me, non esuriet, et qui credit in me, non sitiet umquam.</div>
<div n="36" type="v">Sed dixi vobis quia et vidistis me, et non creditis.</div>
<div n="37" type="v">Omne quod dat mihi Pater, ad me veniet : et eum qui venit ad me, non ejiciam foras :</div>
<div n="38" type="v">quia descendi de cælo, non ut faciam voluntatem meam, sed voluntatem ejus qui misit me.</div>
<div n="39" type="v">Hæc est autem voluntas ejus qui misit me, Patris : ut omne quod dedit mihi, non perdam ex eo, sed resuscitem illud in novissimo die.</div>
<div n="40" type="v">Hæc est autem voluntas Patris mei, qui misit me : ut omnis qui videt Filium et credit in eum, habeat vitam æternam, et ego resuscitabo eum in novissimo die.</div>
<div n="41" type="v">Murmurabant ergo Judæi de illo, quia dixisset : Ego sum panis vivus, qui de cælo descendi,</div>
<div n="42" type="v">et dicebant : Nonne hic est Jesus filius Joseph, cujus nos novimus patrem et matrem ? quomodo ergo dicit hic : Quia de cælo descendi ?</div>
<div n="43" type="v">Respondit ergo Jesus, et dixit eis : Nolite murmurare in invicem :</div>
<div n="44" type="v">nemo potest venire ad me, nisi Pater, qui misit me, traxerit eum ; et ego resuscitabo eum in novissimo die.</div>
<div n="45" type="v">Est scriptum in prophetis : Et erunt omnes docibiles Dei. Omnis qui audivit a Patre, et didicit, venit ad me.</div>
<div n="46" type="v">Non quia Patrem vidit quisquam, nisi is, qui est a Deo, hic vidit Patrem.</div>
<div n="47" type="v">Amen, amen dico vobis : qui credit in me, habet vitam æternam.</div>
<div n="48" type="v">Ego sum panis vitæ.</div>
<div n="49" type="v">Patres vestri manducaverunt manna in deserto, et mortui sunt.</div>
<div n="50" type="v">Hic est panis de cælo descendens : ut si quis ex ipso manducaverit, non moriatur.</div>
<div n="51" type="v">Ego sum panis vivus, qui de cælo descendi.</div>
<div n="52" type="v">Si quis manducaverit ex hoc pane, vivet in æternum : et panis quem ego dabo, caro mea est pro mundi vita.</div>
<div n="53" type="v">Litigabant ergo Judæi ad invicem, dicentes : Quomodo potest hic nobis carnem suam dare ad manducandum ?</div>
<div n="54" type="v">Dixit ergo eis Jesus : Amen, amen dico vobis : nisi manducaveritis carnem Filii hominis, et biberitis ejus sanguinem, non habebitis vitam in vobis.</div>
<div n="55" type="v">Qui manducat meam carnem, et bibit meum sanguinem, habet vitam æternam : et ego resuscitabo eum in novissimo die.</div>
<div n="56" type="v">Caro enim mea vere est cibus : et sanguis meus, vere est potus ;</div>
<div n="57" type="v">qui manducat meam carnem et bibit meum sanguinem, in me manet, et ego in illo.</div>
<div n="58" type="v">Sicut misit me vivens Pater, et ego vivo propter Patrem : et qui manducat me, et ipse vivet propter me.</div>
<div n="59" type="v">Hic est panis qui de cælo descendit. Non sicut manducaverunt patres vestri manna, et mortui sunt. Qui manducat hunc panem, vivet in æternum.</div>
<div n="60" type="v">Hæc dixit in synagoga docens, in Capharnaum.</div>
<div n="61" type="v">Multi ergo audientes ex discipulis ejus, dixerunt : Durus est hic sermo, et quis potest eum audire ?</div>
<div n="62" type="v">Sciens autem Jesus apud semetipsum quia murmurarent de hoc discipuli ejus, dixit eis : Hoc vos scandalizat ?</div>
<div n="63" type="v">si ergo videritis Filium hominis ascendentem ubi erat prius ?</div>
<div n="64" type="v">Spiritus est qui vivificat : caro non prodest quidquam : verba quæ ego locutus sum vobis, spiritus et vita sunt.</div>
<div n="65" type="v">Sed sunt quidam ex vobis qui non credunt. Sciebat enim ab initio Jesus qui essent non credentes, et quis traditurus esset eum.</div>
<div n="66" type="v">Et dicebat : Propterea dixi vobis, quia nemo potest venire ad me, nisi fuerit ei datum a Patre meo.</div>
<div n="67" type="v">Ex hoc multi discipulorum ejus abierunt retro : et jam non cum illo ambulabant.</div>
<div n="68" type="v">Dixit ergo Jesus ad duodecim : Numquid et vos vultis abire ?</div>
<div n="69" type="v">Respondit ergo ei Simon Petrus : Domine, ad quem ibimus ? verba vitæ æternæ habes :</div>
<div n="70" type="v">et nos credidimus, et cognovimus quia tu es Christus Filius Dei.</div>
<div n="71" type="v">Respondit eis Jesus : Nonne ego vos duodecim elegi : et ex vobis unus diabolus est ?</div>
<div n="72" type="v">Dicebat autem Judam Simonis Iscariotem : hic enim erat traditurus eum, cum esset unus ex duodecim.</div>
</div>
<div n="7" type="ch">
<div n="1" type="v">Post hæc autem ambulabat Jesus in Galilæam : non enim volebat in Judæam ambulare, quia quærebant eum Judæi interficere.</div>
<div n="2" type="v">Erat autem in proximo dies festus Judæorum, Scenopegia.</div>
<div n="3" type="v">Dixerunt autem ad eum fratres ejus : Transi hinc, et vade in Judæam, ut et discipuli tui videant opera tua, quæ facis.</div>
<div n="4" type="v">Nemo quippe in occulto quid facit, et quærit ipse in palam esse : si hæc facis, manifesta teipsum mundo.</div>
<div n="5" type="v">Neque enim fratres ejus credebant in eum.</div>
<div n="6" type="v">Dicit ergo eis Jesus : Tempus meum nondum advenit : tempus autem vestrum semper est paratum.</div>
<div n="7" type="v">Non potest mundus odisse vos : me autem odit, quia ego testimonium perhibeo de illo quod opera ejus mala sunt.</div>
<div n="8" type="v">Vos ascendite ad diem festum hunc, ego autem non ascendo ad diem festum istum : quia meum tempus nondum impletum est.</div>
<div n="9" type="v">Hæc cum dixisset, ipse mansit in Galilæa.</div>
<div n="10" type="v">Ut autem ascenderunt fratres ejus, tunc et ipse ascendit ad diem festum non manifeste, sed quasi in occulto.</div>
<div n="11" type="v">Judæi ergo quærebant eum in die festo, et dicebant : Ubi est ille ?</div>
<div n="12" type="v">Et murmur multum erat in turba de eo. Quidam enim dicebant : Quia bonus est. Alii autem dicebant : Non, sed seducit turbas.</div>
<div n="13" type="v">Nemo tamen palam loquebatur de illo propter metum Judæorum.</div>
<div n="14" type="v">Jam autem die festo mediante, ascendit Jesus in templum, et docebat.</div>
<div n="15" type="v">Et mirabantur Judæi, dicentes : Quomodo hic litteras scit, cum non didicerit ?</div>
<div n="16" type="v">Respondit eis Jesus, et dixit : Mea doctrina non est mea, sed ejus qui misit me.</div>
<div n="17" type="v">Si quis voluerit voluntatem ejus facere, cognoscet de doctrina, utrum ex Deo sit, an ego a meipso loquar.</div>
<div n="18" type="v">Qui a semetipso loquitur, gloriam propriam quærit ; qui autem quærit gloriam ejus qui misit eum, hic verax est, et injustitia in illo non est.</div>
<div n="19" type="v">Nonne Moyses dedit vobis legem : et nemo ex vobis facit legem ?</div>
<div n="20" type="v">Quid me quæritis interficere ? Respondit turba, et dixit : Dæmonium habes : quis te quæret interficere ?</div>
<div n="21" type="v">Respondit Jesus et dixit eis : Unum opus feci, et omnes miramini :</div>
<div n="22" type="v">propterea Moyses dedit vobis circumcisionem (non quia ex Moyse est, sed ex patribus), et in sabbato circumciditis hominem.</div>
<div n="23" type="v">Si circumcisionem accipit homo in sabbato, ut non solvatur lex Moysi : mihi indignamini quia totum hominem sanum feci in sabbato ?</div>
<div n="24" type="v">Nolite judicare secundum faciem, sed justum judicium judicate.</div>
<div n="25" type="v">Dicebant ergo quidam ex Jerosolymis : Nonne hic est, quem quærunt interficere ?</div>
<div n="26" type="v">et ecce palam loquitur, et nihil ei dicunt. Numquid vere cognoverunt principes quia hic est Christus ?</div>
<div n="27" type="v">Sed hunc scimus unde sit : Christus autem cum venerit, nemo scit unde sit.</div>
<div n="28" type="v">Clamabat ergo Jesus in templo docens, et dicens : Et me scitis, et unde sim scitis : et a meipso non veni, sed est verus qui misit me, quem vos nescitis.</div>
<div n="29" type="v">Ego scio eum : quia ab ipso sum, et ipse me misit.</div>
<div n="30" type="v">Quærebant ergo eum apprehendere : et nemo misit in illum manus, quia nondum venit hora ejus.</div>
<div n="31" type="v">De turba autem multi crediderunt in eum, et dicebant : Christus cum venerit, numquid plura signa faciet quam quæ hic facit ?</div>
<div n="32" type="v">Audierunt pharisæi turbam murmurantem de illo hæc : et miserunt principes et pharisæi ministros ut apprehenderent eum.</div>
<div n="33" type="v">Dixit ergo eis Jesus : Adhuc modicum tempus vobiscum sum : et vado ad eum qui me misit.</div>
<div n="34" type="v">Quæretis me, et non invenietis : et ubi ego sum, vos non potestis venire.</div>
<div n="35" type="v">Dixerunt ergo Judæi ad semetipsos : Quo hic iturus est, quia non inveniemus eum ? numquid in dispersionem gentium iturus est, et docturus gentes ?</div>
<div n="36" type="v">quis est hic sermo, quem dixit : Quæretis me, et non invenietis : et ubi sum ego, vos non potestis venire ?</div>
<div n="37" type="v">In novissimo autem die magno festivitatis stabat Jesus, et clamabat dicens : Si quis sitit, veniat ad me et bibat.</div>
<div n="38" type="v">Qui credit in me, sicut dicit Scriptura, flumina de ventre ejus fluent aquæ vivæ.</div>
<div n="39" type="v">Hoc autem dixit de Spiritu, quem accepturi erant credentes in eum : nondum enim erat Spiritus datus, quia Jesus nondum erat glorificatus.</div>
<div n="40" type="v">Ex illa ergo turba cum audissent hos sermones ejus, dicebant : Hic est vere propheta.</div>
<div n="41" type="v">Alii dicebant : Hic est Christus. Quidam autem dicebant : Numquid a Galilæa venit Christus ?</div>
<div n="42" type="v">nonne Scriptura dicit : Quia ex semine David, et de Bethlehem castello, ubi erat David, venit Christus ?</div>
<div n="43" type="v">Dissensio itaque facta est in turba propter eum.</div>
<div n="44" type="v">Quidam autem ex ipsis volebant apprehendere eum : sed nemo misit super eum manus.</div>
<div n="45" type="v">Venerunt ergo ministri ad pontifices et pharisæos. Et dixerunt eis illi : Quare non adduxistis illum ?</div>
<div n="46" type="v">Responderunt ministri : Numquam sic locutus est homo, sicut hic homo.</div>
<div n="47" type="v">Responderunt ergo eis pharisæi : Numquid et vos seducti estis ?</div>
<div n="48" type="v">numquid ex principibus aliquis credidit in eum, aut ex pharisæis ?</div>
<div n="49" type="v">sed turba hæc, quæ non novit legem, maledicti sunt.</div>
<div n="50" type="v">Dixit Nicodemus ad eos, ille qui venit ad eum nocte, qui unus erat ex ipsis :</div>
<div n="51" type="v">Numquid lex nostra judicat hominem, nisi prius audierit ab ipso, et cognoverit quid faciat ?</div>
<div n="52" type="v">Responderunt, et dixerunt ei : Numquid et tu Galilæus es ? scrutare Scripturas, et vide quia a Galilæa propheta non surgit.</div>
<div n="53" type="v">Et reversi sunt unusquisque in domum suam.</div>
</div>
<div n="8" type="ch">
<div n="1" type="v">Jesus autem perrexit in montem Oliveti :</div>
<div n="2" type="v">et diluculo iterum venit in templum, et omnis populus venit ad eum, et sedens docebat eos.</div>
<div n="3" type="v">Adducunt autem scribæ et pharisæi mulierem in adulterio deprehensam : et statuerunt eam in medio,</div>
<div n="4" type="v">et dixerunt ei : Magister, hæc mulier modo deprehensa est in adulterio.</div>
<div n="5" type="v">In lege autem Moyses mandavit nobis hujusmodi lapidare. Tu ergo quid dicis ?</div>
<div n="6" type="v">Hoc autem dicebant tentantes eum, ut possent accusare eum. Jesus autem inclinans se deorsum, digito scribebat in terra.</div>
<div n="7" type="v">Cum ergo perseverarent interrogantes eum, erexit se, et dixit eis : Qui sine peccato est vestrum, primus in illam lapidem mittat.</div>
<div n="8" type="v">Et iterum se inclinans, scribebat in terra.</div>
<div n="9" type="v">Audientes autem unus post unum exibant, incipientes a senioribus : et remansit solus Jesus, et mulier in medio stans.</div>
<div n="10" type="v">Erigens autem se Jesus, dixit ei : Mulier, ubi sunt qui te accusabant ? nemo te condemnavit ?</div>
<div n="11" type="v">Quæ dixit : Nemo, Domine. Dixit autem Jesus : Nec ego te condemnabo : vade, et jam amplius noli peccare.</div>
<div n="12" type="v">Iterum ergo locutus est eis Jesus, dicens : Ego sum lux mundi : qui sequitur me, non ambulat in tenebris, sed habebit lumen vitæ.</div>
<div n="13" type="v">Dixerunt ergo ei pharisæi : Tu de teipso testimonium perhibes ; testimonium tuum non est verum.</div>
<div n="14" type="v">Respondit Jesus, et dixit eis : Et si ego testimonium perhibeo de meipso, verum est testimonium meum : quia scio unde veni et quo vado ; vos autem nescitis unde venio aut quo vado.</div>
<div n="15" type="v">Vos secundum carnem judicatis : ego non judico quemquam ;</div>
<div n="16" type="v">et si judico ego, judicium meum verum est, quia solus non sum : sed ego et qui misit me, Pater.</div>
<div n="17" type="v">Et in lege vestra scriptum est, quia duorum hominum testimonium verum est.</div>
<div n="18" type="v">Ego sum qui testimonium perhibeo de meipso, et testimonium perhibet de me qui misit me, Pater.</div>
<div n="19" type="v">Dicebant ergo ei : Ubi est Pater tuus ? Respondit Jesus : Neque me scitis, neque Patrem meum : si me sciretis, forsitan et Patrem meum sciretis.</div>
<div n="20" type="v">Hæc verba locutus est Jesus in gazophylacio, docens in templo : et nemo apprehendit eum, quia necdum venerat hora ejus.</div>
<div n="21" type="v">Dixit ergo iterum eis Jesus : Ego vado, et quæretis me, et in peccato vestro moriemini. Quo ego vado, vos non potestis venire.</div>
<div n="22" type="v">Dicebant ergo Judæi : Numquid interficiet semetipsum, quia dixit : Quo ego vado, vos non potestis venire ?</div>
<div n="23" type="v">Et dicebat eis : Vos de deorsum estis, ego de supernis sum. Vos de mundo hoc estis, ego non sum de hoc mundo.</div>
<div n="24" type="v">Dixi ergo vobis quia moriemini in peccatis vestris : si enim non credideritis quia ego sum, moriemini in peccato vestro.</div>
<div n="25" type="v">Dicebant ergo ei : Tu quis es ? Dixit eis Jesus : Principium, qui et loquor vobis.</div>
<div n="26" type="v">Multa habeo de vobis loqui, et judicare ; sed qui me misit, verax est ; et ego quæ audivi ab eo, hæc loquor in mundo.</div>
<div n="27" type="v">Et non cognoverunt quia Patrem ejus dicebat Deum.</div>
<div n="28" type="v">Dixit ergo eis Jesus : Cum exaltaveris Filium hominis, tunc cognoscetis quia ego sum, et a meipso facio nihil, sed sicut docuit me Pater, hæc loquor :</div>
<div n="29" type="v">et qui me misit, mecum est, et non reliquit me solum : quia ego quæ placita sunt ei, facio semper.</div>
<div n="30" type="v">Hæc illo loquente, multi crediderunt in eum.</div>
<div n="31" type="v">Dicebat ergo Jesus ad eos, qui crediderunt ei, Judæos : Si vos manseritis in sermone meo, vere discipuli mei eritis,</div>
<div n="32" type="v">et cognoscetis veritatem, et veritas liberabit vos.</div>
<div n="33" type="v">Responderunt ei : Semen Abrahæ sumus, et nemini servivimus umquam : quomodo tu dicis : Liberi eritis ?</div>
<div n="34" type="v">Respondit eis Jesus : Amen, amen dico vobis : quia omnis qui facit peccatum, servus est peccati.</div>
<div n="35" type="v">Servus autem non manet in domo in æternum : filius autem manet in æternum.</div>
<div n="36" type="v">Si ergo vos filius liberaverit, vere liberi eritis.</div>
<div n="37" type="v">Scio quia filii Abrahæ estis : sed quæritis me interficere, quia sermo meus non capit in vobis.</div>
<div n="38" type="v">Ego quod vidi apud Patrem meum, loquor : et vos quæ vidistis apud patrem vestrum, facitis.</div>
<div n="39" type="v">Responderunt, et dixerunt ei : Pater noster Abraham est. Dicit eis Jesus : Si filii Abrahæ estis, opera Abrahæ facite.</div>
<div n="40" type="v">Nunc autem quæritis me interficere, hominem, qui veritatem vobis locutus sum, quam audivi a Deo : hoc Abraham non fecit.</div>
<div n="41" type="v">Vos facitis opera patris vestri. Dixerunt itaque ei : Nos ex fornicatione non sumus nati : unum patrem habemus Deum.</div>
<div n="42" type="v">Dixit ergo eis Jesus : Si Deus pater vester esset, diligeretis utique et me ; ego enim ex Deo processi, et veni : neque enim a meipso veni, sed ille me misit.</div>
<div n="43" type="v">Quare loquelam meam non cognoscitis ? Quia non potestis audire sermonem meum.</div>
<div n="44" type="v">Vos ex patre diabolo estis : et desideria patris vestri vultis facere. Ille homicida erat ab initio, et in veritate non stetit : quia non est veritas in eo : cum loquitur mendacium, ex propriis loquitur, quia mendax est, et pater ejus.</div>
<div n="45" type="v">Ego autem si veritatem dico, non creditis mihi.</div>
<div n="46" type="v">Quis ex vobis arguet me de peccato ? Si veritatem dico vobis, quare non creditis mihi ?</div>
<div n="47" type="v">Qui ex Deo est, verba Dei audit. Propterea vos non auditis, quia ex Deo non estis.</div>
<div n="48" type="v">Responderunt ergo Judæi, et dixerunt ei : Nonne bene dicimus nos quia Samaritanus es tu, et dæmonium habes ?</div>
<div n="49" type="v">Respondit Jesus : Ego dæmonium non habeo : sed honorifico Patrem meum, et vos inhonorastis me.</div>
<div n="50" type="v">Ego autem non quæro gloriam meam : est qui quærat, et judicet.</div>
<div n="51" type="v">Amen, amen dico vobis : si quis sermonem meum servaverit, mortem non videbit in æternum.</div>
<div n="52" type="v">Dixerunt ergo Judæi : Nunc cognovimus quia dæmonium habes. Abraham mortuus est, et prophetæ ; et tu dicis : Si quis sermonem meum servaverit, non gustabit mortem in æternum.</div>
<div n="53" type="v">Numquid tu major es patre nostro Abraham, qui mortuus est ? et prophetæ mortui sunt. Quem teipsum facis ?</div>
<div n="54" type="v">Respondit Jesus : Si ego glorifico meipsum, gloria mea nihil est : est Pater meus, qui glorificat me, quem vos dicitis quia Deus vester est,</div>
<div n="55" type="v">et non cognovistis eum : ego autem novi eum. Et si dixero quia non scio eum, ero similis vobis, mendax. Sed scio eum, et sermonem ejus servo.</div>
<div n="56" type="v">Abraham pater vester exsultavit ut videret diem meum : vidit, et gavisus est.</div>
<div n="57" type="v">Dixerunt ergo Judæi ad eum : Quinquaginta annos nondum habes, et Abraham vidisti ?</div>
<div n="58" type="v">Dixit eis Jesus : Amen, amen dico vobis, antequam Abraham fieret, ego sum.</div>
<div n="59" type="v">Tulerunt ergo lapides, ut jacerent in eum : Jesus autem abscondit se, et exivit de templo.</div>
</div>
<div n="9" type="ch">
<div n="1" type="v">Et præteriens Jesus vidit hominem cæcum a nativitate :</div>
<div n="2" type="v">et interrogaverunt eum discipuli ejus : Rabbi, quis peccavit, hic, aut parentes ejus, ut cæcus nasceretur ?</div>
<div n="3" type="v">Respondit Jesus : Neque hic peccavit, neque parentes ejus : sed ut manifestentur opera Dei in illo.</div>
<div n="4" type="v">Me oportet operari opera ejus qui misit me, donec dies est : venit nox, quando nemo potest operari :</div>
<div n="5" type="v">quamdiu sum in mundo, lux sum mundi.</div>
<div n="6" type="v">Hæc cum dixisset, exspuit in terram, et fecit lutum ex sputo, et linivit lutum super oculos ejus,</div>
<div n="7" type="v">et dixit ei : Vade, lava in natatoria Siloë (quod interpretatur Missus). Abiit ergo, et lavit, et venit videns.</div>
<div n="8" type="v">Itaque vicini, et qui viderant eum prius quia mendicus erat, dicebant : Nonne hic est qui sedebat, et mendicabat ? Alii dicebant : Quia hic est.</div>
<div n="9" type="v">Alii autem : Nequaquam, sed similis est ei. Ille vero dicebat : Quia ego sum.</div>
<div n="10" type="v">Dicebant ergo ei : Quomodo aperti sunt tibi oculi ?</div>
<div n="11" type="v">Respondit : Ille homo qui dicitur Jesus, lutum fecit : et unxit oculos meos, et dixit mihi : Vade ad natatoria Siloë, et lava. Et abii, et lavi, et video.</div>
<div n="12" type="v">Et dixerunt ei : Ubi est ille ? Ait : Nescio.</div>
<div n="13" type="v">Adducunt eum ad pharisæos, qui cæcus fuerat.</div>
<div n="14" type="v">Erat autem sabbatum quando lutum fecit Jesus, et aperuit oculos ejus.</div>
<div n="15" type="v">Iterum ergo interrogabant eum pharisæi quomodo vidisset. Ille autem dixit eis : Lutum mihi posuit super oculos, et lavi, et video.</div>
<div n="16" type="v">Dicebant ergo ex pharisæis quidam : Non est hic homo a Deo, qui sabbatum non custodit. Alii autem dicebant : Quomodo potest homo peccator hæc signa facere ? Et schisma erat inter eos.</div>
<div n="17" type="v">Dicunt ergo cæco iterum : Tu quid dicis de illo qui aperuit oculos tuos ? Ille autem dixit : Quia propheta est.</div>
<div n="18" type="v">Non crediderunt ergo Judæi de illo, quia cæcus fuisset et vidisset, donec vocaverunt parentes ejus, qui viderat :</div>
<div n="19" type="v">et interrogaverunt eos, dicentes : Hic est filius vester, quem vos dicitis quia cæcus natus est ? quomodo ergo nunc videt ?</div>
<div n="20" type="v">Responderunt eis parentes ejus, et dixerunt : Scimus quia hic est filius noster, et quia cæcus natus est :</div>
<div n="21" type="v">quomodo autem nunc videat, nescimus : aut quis ejus aperuit oculos, nos nescimus ; ipsum interrogate : ætatem habet, ipse de se loquatur.</div>
<div n="22" type="v">Hæc dixerunt parentes ejus, quoniam timebant Judæos : jam enim conspiraverunt Judæi, ut si quis eum confiteretur esse Christum, extra synagogam fieret.</div>
<div n="23" type="v">Propterea parentes ejus dixerunt : Quia ætatem habet, ipsum interrogate.</div>
<div n="24" type="v">Vocaverunt ergo rursum hominem qui fuerat cæcus, et dixerunt ei : Da gloriam Deo : nos scimus quia hic homo peccator est.</div>
<div n="25" type="v">Dixit ergo eis ille : si peccator est, nescio ; unum scio, quia cæcus cum essem, modo video.</div>
<div n="26" type="v">Dixerunt ergo illi : Quid fecit tibi ? quomodo aperuit tibi oculos ?</div>
<div n="27" type="v">Respondit eis : Dixi vobis jam, et audistis : quod iterum vultis audire ? numquid et vos vultis discipuli ejus fieri ?</div>
<div n="28" type="v">Maledixerunt ergo ei, et dixerunt : Tu discipulus illius sis : nos autem Moysi discipuli sumus.</div>
<div n="29" type="v">Nos scimus quia Moysi locutus est Deus ; hunc autem nescimus unde sit.</div>
<div n="30" type="v">Respondit ille homo, et dixit eis : In hoc enim mirabile est quia vos nescitis unde sit, et aperuit meos oculos :</div>
<div n="31" type="v">scimus autem quia peccatores Deus non audit : sed si quis Dei cultor est, et voluntatem ejus facit, hunc exaudit.</div>
<div n="32" type="v">A sæculo non est auditum quia quis aperuit oculos cæci nati.</div>
<div n="33" type="v">Nisi esset hic a Deo, non poterat facere quidquam.</div>
<div n="34" type="v">Responderunt, et dixerunt ei : In peccatis natus es totus, et tu doces nos ? Et ejecerunt eum foras.</div>
<div n="35" type="v">Audivit Jesus quia ejecerunt eum foras : et cum invenisset eum, dixit ei : Tu credis in Filium Dei ?</div>
<div n="36" type="v">Respondit ille, et dixit : Quis est, Domine, ut credam in eum ?</div>
<div n="37" type="v">Et dixit ei Jesus : Et vidisti eum, et qui loquitur tecum, ipse est.</div>
<div n="38" type="v">At ille ait : Credo, Domine. Et procidens adoravit eum.</div>
<div n="39" type="v">Et dixit Jesus : In judicium ego in hunc mundum veni : ut qui non vident videant, et qui vident cæci fiant.</div>
<div n="40" type="v">Et audierunt quidam ex pharisæis qui cum ipso erant, et dixerunt ei : Numquid et nos cæci sumus ?</div>
<div n="41" type="v">Dixit eis Jesus : Si cæci essetis, non haberetis peccatum. Nunc vero dicitis, Quia videmus : peccatum vestrum manet.</div>
</div>
<div n="10" type="ch">
<div n="1" type="v">Amen, amen dico vobis : qui non intrat per ostium in ovile ovium, sed ascendit aliunde, ille fur est et latro.</div>
<div n="2" type="v">Qui autem intrat per ostium, pastor est ovium.</div>
<div n="3" type="v">Huic ostiarius aperit, et oves vocem ejus audiunt, et proprias ovas vocat nominatim, et educit eas.</div>
<div n="4" type="v">Et cum proprias oves emiserit, ante eas vadit : et oves illum sequuntur, quia sciunt vocem ejus.</div>
<div n="5" type="v">Alienum autem non sequuntur, sed fugiunt ab eo : quia non noverunt vocem alienorum.</div>
<div n="6" type="v">Hoc proverbium dixit eis Jesus : illi autem non cognoverunt quid loqueretur eis.</div>
<div n="7" type="v">Dixit ergo eis iterum Jesus : Amen, amen dico vobis, quia ego sum ostium ovium.</div>
<div n="8" type="v">Omnes quotquot venerunt, fures sunt, et latrones, et non audierunt eos oves.</div>
<div n="9" type="v">Ego sum ostium. Per me si quis introierit, salvabitur : et ingredietur, et egredietur, et pascua inveniet.</div>
<div n="10" type="v">Fur non venit nisi ut furetur, et mactet, et perdat. Ego veni ut vitam habeant, et abundantius habeant.</div>
<div n="11" type="v">Ego sum pastor bonus. Bonus pastor animam suam dat pro ovibus suis.</div>
<div n="12" type="v">Mercenarius autem, et qui non est pastor, cujus non sunt oves propriæ, videt lupum venientem, et dimittit oves, et fugit : et lupus rapit, et dispergit oves ;</div>
<div n="13" type="v">mercenarius autem fugit, quia mercenarius est, et non pertinet ad eum de ovibus.</div>
<div n="14" type="v">Ego sum pastor bonus : et cognosco meas, et cognoscunt me meæ.</div>
<div n="15" type="v">Sicut novit me Pater, et ego agnosco Patrem : et animam meam pono pro ovibus meis.</div>
<div n="16" type="v">Et alias oves habeo, quæ non sunt ex hoc ovili : et illas oportet me adducere, et vocem meam audient, et fiet unum ovile et unus pastor.</div>
<div n="17" type="v">Propterea me diligit Pater : quia ego pono animam meam, ut iterum sumam eam.</div>
<div n="18" type="v">Nemo tollit eam a me : sed ego pono eam a meipso, et potestatem habeo ponendi eam, et potestatem habeo iterum sumendi eam. Hoc mandatum accepi a Patre meo.</div>
<div n="19" type="v">Dissensio iterum facta est inter Judæos propter sermones hos.</div>
<div n="20" type="v">Dicebant autem multi ex ipsis : Dæmonium habet, et insanit : quid eum auditis ?</div>
<div n="21" type="v">Alii dicebant : Hæc verba non sunt dæmonium habentis : numquid dæmonium potest cæcorum oculos aperire ?</div>
<div n="22" type="v">Facta sunt autem Encænia in Jerosolymis, et hiems erat.</div>
<div n="23" type="v">Et ambulabat Jesus in templo, in porticu Salomonis.</div>
<div n="24" type="v">Circumdederunt ergo eum Judæi, et dicebant ei : Quousque animam nostram tollis ? si tu es Christus, dic nobis palam.</div>
<div n="25" type="v">Respondit eis Jesus : Loquor vobis, et non creditis : opera quæ ego facio in nomine Patris mei, hæc testimonium perhibent de me :</div>
<div n="26" type="v">sed vos non creditis, quia non estis ex ovibus meis.</div>
<div n="27" type="v">Oves meæ vocem meam audiunt, et ego cognosco eas, et sequuntur me :</div>
<div n="28" type="v">et ego vitam æternam do eis, et non peribunt in æternum, et non rapiet eas quisquam de manu mea.</div>
<div n="29" type="v">Pater meus quod dedit mihi, majus omnibus est : et nemo potest rapere de manu Patris mei.</div>
<div n="30" type="v">Ego et Pater unum sumus.</div>
<div n="31" type="v">Sustulerunt ergo lapides Judæi, ut lapidarent eum.</div>
<div n="32" type="v">Respondit eis Jesus : Multa bona opera ostendi vobis ex Patre meo : propter quod eorum opus me lapidatis ?</div>
<div n="33" type="v">Responderunt ei Judæi : De bono opere non lapidamus te, sed de blasphemia ; et quia tu homo cum sis, facis teipsum Deum.</div>
<div n="34" type="v">Respondit eis Jesus : Nonne scriptum est in lege vestra, Quia ego dixi : Dii estis ?</div>
<div n="35" type="v">Si illos dixit deos, ad quos sermo Dei factus est, et non potest solvi Scriptura :</div>
<div n="36" type="v">quem Pater sanctificavit, et misit in mundum vos dicitis : Quia blasphemas, quia dixi : Filius Dei sum ?</div>
<div n="37" type="v">Si non facio opera Patris mei, nolite credere mihi.</div>
<div n="38" type="v">Si autem facio : etsi mihi non vultis credere, operibus credite, ut cognoscatis, et credatis quia Pater in me est, et ego in Patre.</div>
<div n="39" type="v">Quærebant ergo eum apprehendere : et exivit de manibus eorum.</div>
<div n="40" type="v">Et abiit iterum trans Jordanem, in eum locum ubi erat Joannes baptizans primum, et mansit illic ;</div>
<div n="41" type="v">et multi venerunt ad eum, et dicebant : Quia Joannes quidem signum fecit nullum.</div>
<div n="42" type="v">Omnia autem quæcumque dixit Joannes de hoc, vera erant. Et multi crediderunt in eum.</div>
</div>
<div n="11" type="ch">
<div n="1" type="v">Erat autem quidem languens Lazarus a Bethania, de castello Mariæ et Marthæ sororis ejus.</div>
<div n="2" type="v">(Maria autem erat quæ unxit Dominum unguento, et extersit pedes ejus capillis suis : cujus frater Lazarus infirmabatur.)</div>
<div n="3" type="v">Miserunt ergo sorores ejus ad eum dicentes : Domine, ecce quem amas infirmatur.</div>
<div n="4" type="v">Audiens autem Jesus dixit eis : Infirmitas hæc non est ad mortem, sed pro gloria Dei, ut glorificetur Filius Dei per eam.</div>
<div n="5" type="v">Diligebat autem Jesus Martham, et sororem ejus Mariam, et Lazarum.</div>
<div n="6" type="v">Ut ergo audivit quia infirmabatur, tunc quidem mansit in eodem loco duobus diebus ;</div>
<div n="7" type="v">deinde post hæc dixit discipulis suis : Eamus in Judæam iterum.</div>
<div n="8" type="v">Dicunt ei discipuli : Rabbi, nunc quærebant te Judæi lapidare, et iterum vadis illuc ?</div>
<div n="9" type="v">Respondit Jesus : Nonne duodecim sunt horæ diei ? Si quis ambulaverit in die, non offendit, quia lucem hujus mundi videt :</div>
<div n="10" type="v">si autem ambulaverit in nocte, offendit, quia lux non est in eo.</div>
<div n="11" type="v">Hæc ait, et post hæc dixit eis : Lazarus amicus noster dormit : sed vado ut a somno excitem eum.</div>
<div n="12" type="v">Dixerunt ergo discipuli ejus : Domine, si dormit, salvus erit.</div>
<div n="13" type="v">Dixerat autem Jesus de morte ejus : illi autem putaverunt quia de dormitione somni diceret.</div>
<div n="14" type="v">Tunc ergo Jesus dixit eis manifeste : Lazarus mortuus est :</div>
<div n="15" type="v">et gaudeo propter vos, ut credatis, quoniam non eram ibi, sed eamus ad eum.</div>
<div n="16" type="v">Dixit ergo Thomas, qui dicitur Didymus, ad condiscipulos : Eamus et nos, ut moriamur cum eo.</div>
<div n="17" type="v">Venit itaque Jesus : et invenit eum quatuor dies jam in monumento habentem.</div>
<div n="18" type="v">(Erat autem Bethania juxta Jerosolymam quasi stadiis quindecim.)</div>
<div n="19" type="v">Multi autem ex Judæis venerant ad Martham et Mariam, ut consolarentur eas de fratre suo.</div>
<div n="20" type="v">Martha ergo ut audivit quia Jesus venit, occurrit illi : Maria autem domi sedebat.</div>
<div n="21" type="v">Dixit ergo Martha ad Jesum : Domine, si fuisses hic, frater meus non fuisset mortuus :</div>
<div n="22" type="v">sed et nunc scio quia quæcumque poposceris a Deo, dabit tibi Deus.</div>
<div n="23" type="v">Dicit illi Jesus : Resurget frater tuus.</div>
<div n="24" type="v">Dicit ei Martha : Scio quia resurget in resurrectione in novissimo die.</div>
<div n="25" type="v">Dixit ei Jesus : Ego sum resurrectio et vita : qui credit in me, etiam si mortuus fuerit, vivet :</div>
<div n="26" type="v">et omnis qui vivit et credit in me, non morietur in æternum. Credis hoc ?</div>
<div n="27" type="v">Ait illi : Utique Domine, ego credidi quia tu es Christus, Filius Dei vivi, qui in hunc mundum venisti.</div>
<div n="28" type="v">Et cum hæc dixisset, abiit, et vocavit Mariam sororem suam silentio, dicens : Magister adest, et vocat te.</div>
<div n="29" type="v">Illa ut audivit, surgit cito, et venit ad eum ;</div>
<div n="30" type="v">nondum enim venerat Jesus in castellum : sed erat adhuc in illo loco, ubi occurrerat ei Martha.</div>
<div n="31" type="v">Judæi ergo, qui erant cum ea in domo, et consolabantur eam, cum vidissent Mariam quia cito surrexit, et exiit, secuti sunt eam dicentes : Quia vadit ad monumentum, ut ploret ibi.</div>
<div n="32" type="v">Maria ergo, cum venisset ubi erat Jesus, videns eum, cecidit ad pedes ejus, et dicit ei : Domine, si fuisses hic, non esset mortuus frater meus.</div>
<div n="33" type="v">Jesus ergo, ut vidit eam plorantem, et Judæos, qui venerant cum ea, plorantes, infremuit spiritu, et turbavit seipsum,</div>
<div n="34" type="v">et dixit : Ubi posuistis eum ? Dicunt ei : Domine, veni, et vide.</div>
<div n="35" type="v">Et lacrimatus est Jesus.</div>
<div n="36" type="v">Dixerunt ergo Judæi : Ecce quomodo amabat eum.</div>
<div n="37" type="v">Quidam autem ex ipsis dixerunt : Non poterat hic, qui aperuit oculos cæci nati, facere ut hic non moreretur ?</div>
<div n="38" type="v">Jesus ergo rursum fremens in semetipso, venit ad monumentum. Erat autem spelunca, et lapis superpositus erat ei.</div>
<div n="39" type="v">Ait Jesus : Tollite lapidem. Dicit ei Martha, soror ejus qui mortuus fuerat : Domine, jam fœtet, quatriduanus est enim.</div>
<div n="40" type="v">Dicit ei Jesus : Nonne dixi tibi quoniam si credideris, videbis gloriam Dei ?</div>
<div n="41" type="v">Tulerunt ergo lapidem : Jesus autem, elevatis sursum oculis, dixit : Pater, gratias ago tibi quoniam audisti me.</div>
<div n="42" type="v">Ego autem sciebam quia semper me audis, sed propter populum qui circumstat, dixi : ut credant quia tu me misisti.</div>
<div n="43" type="v">Hæc cum dixisset, voce magna clamavit : Lazare, veni foras.</div>
<div n="44" type="v">Et statim prodiit qui fuerat mortuus, ligatus pedes, et manus institis, et facies illius sudario erat ligata. Dixit eis Jesus : Solvite eum et sinite abire.</div>
<div n="45" type="v">Multi ergo ex Judæis, qui venerant ad Mariam, et Martham, et viderant quæ fecit Jesus, crediderunt in eum.</div>
<div n="46" type="v">Quidam autem ex ipsis abierunt ad pharisæos, et dixerunt eis quæ fecit Jesus.</div>
<div n="47" type="v">Collegerunt ergo pontifices et pharisæi concilium, et dicebant : Quid faciamus, quia hic homo multa signa facit ?</div>
<div n="48" type="v">Si dimittimus eum sic, omnes credent in eum, et venient Romani, et tollent nostrum locum, et gentem.</div>
<div n="49" type="v">Unus autem ex ipsis, Caiphas nomine, cum esset pontifex anni illius, dixit eis : Vos nescitis quidquam,</div>
<div n="50" type="v">nec cogitatis quia expedit vobis ut unus moriatur homo pro populo, et non tota gens pereat.</div>
<div n="51" type="v">Hoc autem a semetipso non dixit : sed cum esset pontifex anni illius, prophetavit, quod Jesus moriturus erat pro gente,</div>
<div n="52" type="v">et non tantum pro gente, sed ut filios Dei, qui erant dispersi, congregaret in unum.</div>
<div n="53" type="v">Ab illo ergo die cogitaverunt ut interficerent eum.</div>
<div n="54" type="v">Jesus ergo jam non in palam ambulabat apud Judæos, sed abiit in regionem juxta desertum, in civitatem quæ dicitur Ephrem, et ibi morabatur cum discipulis suis.</div>
<div n="55" type="v">Proximum autem erat Pascha Judæorum, et ascenderunt multi Jerosolymam de regione ante Pascha, ut sanctificarent seipsos.</div>
<div n="56" type="v">Quærebant ergo Jesum, et colloquebantur ad invicem, in templo stantes : Quid putatis, quia non venit ad diem festum ?</div>
<div n="57" type="v">Dederant autem pontifices et pharisæi mandatum ut si quis cognoverit ubi sit, indicet, ut apprehendant eum.</div>
</div>
<div n="12" type="ch">
<div n="1" type="v">Jesus ergo ante sex dies Paschæ venit Bethaniam, ubi Lazarus fuerat mortuus, quem suscitavit Jesus.</div>
<div n="2" type="v">Fecerunt autem ei cœnam ibi, et Martha ministrabat, Lazarus vero unus erat ex discumbentibus cum eo.</div>
<div n="3" type="v">Maria ergo accepit libram unguenti nardi pistici pretiosi, et unxit pedes Jesu, et extersit pedes ejus capillis suis : et domus impleta est ex odore unguenti.</div>
<div n="4" type="v">Dixit ergo unus ex discipulis ejus, Judas Iscariotes, qui erat eum traditurus :</div>
<div n="5" type="v">Quare hoc unguentum non veniit trecentis denariis, et datum est egenis ?</div>
<div n="6" type="v">Dixit autem hoc, non quia de egenis pertinebat ad eum, sed quia fur erat, et loculos habens, ea quæ mittebantur, portabat.</div>
<div n="7" type="v">Dixit ergo Jesus : Sinite illam ut in diem sepulturæ meæ servet illud.</div>
<div n="8" type="v">Pauperes enim semper habetis vobiscum : me autem non semper habetis.</div>
<div n="9" type="v">Cognovit ergo turba multa ex Judæis quia illic est, et venerunt, non propter Jesum tantum, sed ut Lazarum viderent, quem suscitavit a mortuis.</div>
<div n="10" type="v">Cogitaverunt autem principes sacerdotum ut et Lazarum interficerent :</div>
<div n="11" type="v">quia multi propter illum abibant ex Judæis, et credebant in Jesum.</div>
<div n="12" type="v">In crastinum autem, turba multa quæ venerat ad diem festum, cum audissent quia venit Jesus Jerosolymam,</div>
<div n="13" type="v">acceperunt ramos palmarum, et processerunt obviam ei, et clamabant : Hosanna, benedictus qui venit in nomine Domini, rex Israël.</div>
<div n="14" type="v">Et invenit Jesus asellum, et sedit super eum, sicut scriptum est :</div>
<div n="15" type="v">Noli timere, filia Sion : ecce rex tuus venit sedens super pullum asinæ.</div>
<div n="16" type="v">Hæc non cognoverunt discipuli ejus primum : sed quando glorificatus est Jesus, tunc recordati sunt quia hæc erant scripta de eo, et hæc fecerunt ei.</div>
<div n="17" type="v">Testimonium ergo perhibebat turba, quæ erat cum eo quando Lazarum vocavit de monumento, et suscitavit eum a mortuis.</div>
<div n="18" type="v">Propterea et obviam venit ei turba : quia audierunt fecisse hoc signum.</div>
<div n="19" type="v">Pharisæi ergo dixerunt ad semetipsos : Videtis quia nihil proficimus ? ecce mundus totus post eum abiit.</div>
<div n="20" type="v">Erant autem quidam gentiles, ex his qui ascenderant ut adorarent in die festo.</div>
<div n="21" type="v">Hi ergo accesserunt ad Philippum, qui erat a Bethsaida Galilææ, et rogabant eum, dicentes : Domine, volumus Jesum videre.</div>
<div n="22" type="v">Venit Philippus, et dicit Andreæ ; Andreas rursum et Philippus dixerunt Jesu.</div>
<div n="23" type="v">Jesus autem respondit eis, dicens : Venit hora, ut clarificetur Filius hominis.</div>
<div n="24" type="v">Amen, amen dico vobis, nisi granum frumenti cadens in terram, mortuum fuerit,</div>
<div n="25" type="v">ipsum solum manet : si autem mortuum fuerit, multum fructum affert. Qui amat animam suam, perdet eam ; et qui odit animam suam in hoc mundo, in vitam æternam custodit eam.</div>
<div n="26" type="v">Si quis mihi ministrat, me sequatur, et ubi sum ego, illic et minister meus erit. Si quis mihi ministraverit, honorificabit eum Pater meus.</div>
<div n="27" type="v">Nunc anima mea turbata est. Et quid dicam ? Pater, salvifica me ex hac hora. Sed propterea veni in horam hanc :</div>
<div n="28" type="v">Pater, clarifica nomen tuum. Venit ergo vox de cælo : Et clarificavi, et iterum clarificabo.</div>
<div n="29" type="v">Turba ergo, quæ stabat, et audierat, dicebat tonitruum esse factum. Alii dicebant : Angelus ei locutus est.</div>
<div n="30" type="v">Respondit Jesus, et dixit : Non propter me hæc vox venit, sed propter vos.</div>
<div n="31" type="v">Nunc judicium est mundi : nunc princeps hujus mundi ejicietur foras.</div>
<div n="32" type="v">Et ego, si exaltatus fuero a terra, omnia traham ad meipsum.</div>
<div n="33" type="v">(Hoc autem dicebat, significans qua morte esset moriturus.)</div>
<div n="34" type="v">Respondit ei turba : Nos audivimus ex lege, quia Christus manet in æternum : et quomodo tu dicis : Oportet exaltari Filium hominis ? quis est iste Filius hominis ?</div>
<div n="35" type="v">Dixit ergo eis Jesus : Adhuc modicum, lumen in vobis est. Ambulate dum lucem habetis, ut non vos tenebræ comprehendant ; et qui ambulant in tenebris, nescit quo vadat.</div>
<div n="36" type="v">Dum lucem habetis, credite in lucem, ut filii lucis sitis. Hæc locutus est Jesus, et abiit et abscondit se ab eis.</div>
<div n="37" type="v">Cum autem tanta signa fecisset coram eis, non credebant in eum ;</div>
<div n="38" type="v">ut sermo Isaiæ prophetæ impleretur, quem dixit : Domine, quis credidit auditui nostro ? et brachium Domini cui revelatum est ?</div>
<div n="39" type="v">Propterea non poterant credere, quia iterum dixit Isaias :</div>
<div n="40" type="v">Excæcavit oculos eorum, et induravit cor eorum ut non videant oculis, et non intelligant corde, et convertantur, et sanem eos.</div>
<div n="41" type="v">Hæc dixit Isaias, quando vidit gloriam ejus, et locutus est de eo.</div>
<div n="42" type="v">Verumtamen et ex principibus multi crediderunt in eum : sed propter pharisæos non confitebantur, ut e synagoga non ejicerentur.</div>
<div n="43" type="v">Dilexerunt enim gloriam hominum magis quam gloriam Dei.</div>
<div n="44" type="v">Jesus autem clamavit, et dixit : Qui credit in me, non credit in me, sed in eum qui misit me.</div>
<div n="45" type="v">Et qui videt me, videt eum qui misit me.</div>
<div n="46" type="v">Ego lux in mundum veni, ut omnis qui credit in me, in tenebris non maneat.</div>
<div n="47" type="v">Et si quis audierit verba mea, et non custodierit, ego non judico eum ; non enim veni ut judicem mundum, sed ut salvificem mundum.</div>
<div n="48" type="v">Qui spernit me et non accipit verba mea, habet qui judicet eum. Sermo quem locutus sum, ille judicabit eum in novissimo die.</div>
<div n="49" type="v">Quia ego ex meipso non sum locutus, sed qui misit me, Pater, ipse mihi mandatum dedit quid dicam et quid loquar.</div>
<div n="50" type="v">Et scio quia mandatum ejus vita æterna est : quæ ergo ego loquor, sicut dixit mihi Pater, sic loquor.</div>
</div>
<div n="13" type="ch">
<div n="1" type="v">Ante diem festum Paschæ, sciens Jesus quia venit hora ejus ut transeat ex hoc mundo ad Patrem : cum dilexisset suos, qui erant in mundo, in finem dilexit eos.</div>
<div n="2" type="v">Et cœna facta, cum diabolus jam misisset in cor ut traderet eum Judas Simonis Iscariotæ :</div>
<div n="3" type="v">sciens quia omnia dedit ei Pater in manus, et quia a Deo exivit, et ad Deum vadit :</div>
<div n="4" type="v">surgit a cœna, et ponit vestimenta sua, et cum accepisset linteum, præcinxit se.</div>
<div n="5" type="v">Deinde mittit aquam in pelvim, et cœpit lavare pedes discipulorum, et extergere linteo, quo erat præcinctus.</div>
<div n="6" type="v">Venit ergo ad Simonem Petrum. Et dicit ei Petrus : Domine, tu mihi lavas pedes ?</div>
<div n="7" type="v">Respondit Jesus, et dixit ei : Quod ego facio, tu nescis modo : scies autem postea.</div>
<div n="8" type="v">Dicit ei Petrus : Non lavabis mihi pedes in æternum. Respondit ei Jesus : Si non lavero te, non habebis partem mecum.</div>
<div n="9" type="v">Dicit ei Simon Petrus : Domine, non tantum pedes meos, sed et manus, et caput.</div>
<div n="10" type="v">Dicit ei Jesus : Qui lotus est, non indiget nisi ut pedes lavet, sed est mundus totus. Et vos mundi estis, sed non omnes.</div>
<div n="11" type="v">Sciebat enim quisnam esset qui traderet eum ; propterea dixit : Non estis mundi omnes.</div>
<div n="12" type="v">Postquam ergo lavit pedes eorum, et accepit vestimenta sua : cum recubuisset iterum, dixit eis : Scitis quid fecerim vobis ?</div>
<div n="13" type="v">Vos vocatis me Magister et Domine, et bene dicitis : sum etenim.</div>
<div n="14" type="v">Si ergo ego lavi pedes vestros, Dominus et Magister, et vos debetis alter alterutrum lavare pedes.</div>
<div n="15" type="v">Exemplum enim dedi vobis, ut quemadmodum ego feci vobis, ita et vos faciatis.</div>
<div n="16" type="v">Amen, amen dico vobis : non est servus major domino suo : neque apostolus major est eo qui misit illum.</div>
<div n="17" type="v">Si hæc scitis, beati eritis si feceritis ea.</div>
<div n="18" type="v">Non de omnibus vobis dico : ego scio quos elegerim ; sed ut adimpleatur Scriptura : Qui manducat mecum panem, levabit contra me calcaneum suum.</div>
<div n="19" type="v">Amodo dico vobis, priusquam fiat : ut cum factum fuerit, credatis, quia ego sum.</div>
<div n="20" type="v">Amen, amen dico vobis : qui accipit si quem misero, me accipit ; qui autem me accipit, accipit eum qui me misit.</div>
<div n="21" type="v">Cum hæc dixisset Jesus, turbatus est spiritu : et protestatus est, et dixit : Amen, amen dico vobis, quia unus ex vobis tradet me.</div>
<div n="22" type="v">Aspiciebant ergo ad invicem discipuli, hæsitantes de quo diceret.</div>
<div n="23" type="v">Erat ergo recumbens unus ex discipulis ejus in sinu Jesu, quem diligebat Jesus.</div>
<div n="24" type="v">Innuit ergo huic Simon Petrus, et dixit ei : Quis est, de quo dicit ?</div>
<div n="25" type="v">Itaque cum recubuisset ille supra pectus Jesu, dicit ei : Domine, quis est ?</div>
<div n="26" type="v">Respondit Jesus : Ille est cui ego intinctum panem porrexero. Et cum intinxisset panem, dedit Judæ Simonis Iscariotæ.</div>
<div n="27" type="v">Et post buccellam, introivit in eum Satanas. Et dixit ei Jesus : Quod facis, fac citius.</div>
<div n="28" type="v">Hoc autem nemo scivit discumbentium ad quid dixerit ei.</div>
<div n="29" type="v">Quidam enim putabant, quia loculos habebat Judas, quod dixisset ei Jesus : Eme ea quæ opus sunt nobis ad diem festum : aut egenis ut aliquid daret.</div>
<div n="30" type="v">Cum ergo accepisset ille buccellam, exivit continuo. Erat autem nox.</div>
<div n="31" type="v">Cum ergo exisset, dixit Jesus : Nunc clarificatus est Filius hominis, et Deus clarificatus est in eo.</div>
<div n="32" type="v">Si Deus clarificatus est in eo, et Deus clarificabit eum in semetipso : et continuo clarificabit eum.</div>
<div n="33" type="v">Filioli, adhuc modicum vobiscum sum. Quæretis me ; et sicut dixi Judæis, quo ego vado, vos non potestis venire : et vobis dico modo.</div>
<div n="34" type="v">Mandatum novum do vobis : ut diligatis invicem : sicut dilexi vos, ut et vos diligatis invicem.</div>
<div n="35" type="v">In hoc cognoscent omnes quia discipuli mei estis, si dilectionem habueritis ad invicem.</div>
<div n="36" type="v">Dicit ei Simon Petrus : Domine, quo vadis ? Respondit Jesus : Quo ego vado non potes me modo sequi : sequeris autem postea.</div>
<div n="37" type="v">Dicit ei Petrus : Quare non possum te sequi modo? animam meam pro te ponam.</div>
<div n="38" type="v">Respondit ei Jesus : Animam tuam pro me pones ? amen, amen dico tibi : non cantabit gallus, donec ter me neges.</div>
</div>
<div n="14" type="ch">
<div n="1" type="v">Non turbetur cor vestrum. Creditis in Deum, et in me credite.</div>
<div n="2" type="v">In domo Patris mei mansiones multæ sunt ; si quominus dixissem vobis : quia vado parare vobis locum.</div>
<div n="3" type="v">Et si abiero, et præparavero vobis locum, iterum venio, et accipiam vos ad meipsum : ut ubi sum ego, et vos sitis.</div>
<div n="4" type="v">Et quo ego vado scitis, et viam scitis.</div>
<div n="5" type="v">Dicit ei Thomas : Domine, nescimus quo vadis : et quomodo possumus viam scire ?</div>
<div n="6" type="v">Dicit ei Jesus : Ego sum via, et veritas, et vita. Nemo venit ad Patrem, nisi per me.</div>
<div n="7" type="v">Si cognovissetis me, et Patrem meum utique cognovissetis : et amodo cognoscetis eum, et vidistis eum.</div>
<div n="8" type="v">Dicit ei Philippus : Domine, ostende nobis Patrem, et sufficit nobis.</div>
<div n="9" type="v">Dicit ei Jesus : Tanto tempore vobiscum sum, et non cognovistis me ? Philippe, qui videt me, videt et Patrem. Quomodo tu dicis : Ostende nobis Patrem ?</div>
<div n="10" type="v">Non creditis quia ego in Patre, et Pater in me est ? Verba quæ ego loquor vobis, a meipso non loquor. Pater autem in me manens, ipse fecit opera.</div>
<div n="11" type="v">Non creditis quia ego in Patre, et Pater in me est ?</div>
<div n="12" type="v">alioquin propter opera ipsa credite. Amen, amen dico vobis, qui credit in me, opera quæ ego facio, et ipse faciet, et majora horum faciet : quia ego ad Patrem vado.</div>
<div n="13" type="v">Et quodcumque petieritis Patrem in nomine meo, hoc faciam : ut glorificetur Pater in Filio.</div>
<div n="14" type="v">Si quid petieritis me in nomine meo, hoc faciam.</div>
<div n="15" type="v">Si diligitis me, mandata mea servate :</div>
<div n="16" type="v">et ego rogabo Patrem, et alium Paraclitum dabit vobis, ut maneat vobiscum in æternum,</div>
<div n="17" type="v">Spiritum veritatis, quem mundus non potest accipere, quia non videt eum, nec scit eum : vos autem cognoscetis eum, quia apud vos manebit, et in vobis erit.</div>
<div n="18" type="v">Non relinquam vos orphanos : veniam ad vos.</div>
<div n="19" type="v">Adhuc modicum, et mundus me jam non videt. Vos autem videtis me : quia ego vivo, et vos vivetis.</div>
<div n="20" type="v">In illo die vos cognoscetis quia ego sum in Patre meo, et vos in me, et ego in vobis.</div>
<div n="21" type="v">Qui habet mandata mea, et servat ea : ille est qui diligit me. Qui autem diligit me, diligetur a Patre meo : et ego diligam eum, et manifestabo ei meipsum.</div>
<div n="22" type="v">Dicit ei Judas, non ille Iscariotes : Domine, quid factum est, quia manifestaturus es nobis tepisum, et non mundo ?</div>
<div n="23" type="v">Respondit Jesus, et dixit ei : Si quis diligit me, sermonem meum servabit, et Pater meus diliget eum, et ad eum veniemus, et mansionem apud eum faciemus ;</div>
<div n="24" type="v">qui non diligit me, sermones meos non servat. Et sermonem, quem audistis, non est meus : sed ejus qui misit me, Patris.</div>
<div n="25" type="v">Hæc locutus sum vobis apud vos manens.</div>
<div n="26" type="v">Paraclitus autem Spiritus Sanctus, quem mittet Pater in nomine meo, ille vos docebit omnia, et suggeret vobis omnia quæcumque dixero vobis.</div>
<div n="27" type="v">Pacem relinquo vobis, pacem meam do vobis : non quomodo mundus dat, ego do vobis. Non turbetur cor vestrum, neque formidet.</div>
<div n="28" type="v">Audistis quia ego dixi vobis : Vado, et venio ad vos. Si diligeretis me, gauderetis utique, quia vado ad Patrem : quia Pater major me est.</div>
<div n="29" type="v">Et nunc dixi vobis priusquam fiat : ut cum factum fuerit, credatis.</div>
<div n="30" type="v">Jam non multa loquar vobiscum : venit enim princeps mundi hujus, et in me non habet quidquam.</div>
<div n="31" type="v">Sed ut cognoscat mundus quia diligo Patrem, et sicut mandatum dedit mihi Pater, sic facio. Surgite, eamus hinc.</div>
</div>
<div n="15" type="ch">
<div n="1" type="v">Ego sum vitis vera, et Pater meus agricola est.</div>
<div n="2" type="v">Omnem palmitem in me non ferentem fructum, tollet eum, et omnem qui fert fructum, purgabit eum, ut fructum plus afferat.</div>
<div n="3" type="v">Jam vos mundi estis propter sermonem quem locutus sum vobis.</div>
<div n="4" type="v">Manete in me, et ego in vobis. Sicut palmes non potest fere fructum a semetipso, nisi manserit in vite, sic nec vos, nisi in me manseritis.</div>
<div n="5" type="v">Ego sum vitis, vos palmites : qui manet in me, et ego in eo, hic fert fructum multum, quia sine me nihil potestis facere.</div>
<div n="6" type="v">Si quis in me non manserit, mittetur foras sicut palmes, et arescet, et colligent eum, et in ignem mittent, et ardet.</div>
<div n="7" type="v">Si manseritis in me, et verba mea in vobis manserint, quodcumque volueritis petetis, et fiet vobis.</div>
<div n="8" type="v">In hoc clarificatus est Pater meus, ut fructum plurimum afferatis, et efficiamini mei discipuli.</div>
<div n="9" type="v">Sicut dilexit me Pater, et ego dilexi vos. Manete in dilectione mea.</div>
<div n="10" type="v">Si præcepta mea servaveritis, manebitis in dilectione mea, sicut et ego Patris mei præcepta servavi, et maneo in ejus dilectione.</div>
<div n="11" type="v">Hæc locutus sum vobis : ut gaudium meum in vobis sit, et gaudium vestrum impleatur.</div>
<div n="12" type="v">Hoc est præceptum meum, ut diligatis invicem, sicut dilexi vos.</div>
<div n="13" type="v">Majorem hac dilectionem nemo habet, ut animam suam ponat qui pro amicis suis.</div>
<div n="14" type="v">Vos amici mei estis, si feceritis quæ ego præcipio vobis.</div>
<div n="15" type="v">Jam non dicam vos servos : quia servus nescit quid faciat dominus ejus. Vos autem dixi amicos : quia omnia quæcumque audivi a Patre meo, nota feci vobis.</div>
<div n="16" type="v">Non vos me elegistis, sed ego elegi vos, et posui vos ut eatis, et fructum afferatis, et fructus vester maneat : ut quodcumque petieritis Patrem in nomine meo, det vobis.</div>
<div n="17" type="v">Hæc mando vobis : ut diligatis invicem.</div>
<div n="18" type="v">Si mundus vos odit, scitote quia me priorem vobis odio habuit.</div>
<div n="19" type="v">Si de mundo fuissetis, mundus quod suum erat diligeret : quia vero de mundo non estis, sed ego elegi vos de mundo, propterea odit vos mundus.</div>
<div n="20" type="v">Mementote sermonis mei, quem ego dixi vobis : non est servus major domino suo. Si me persecuti sunt, et vos persequentur ; si sermonem meum servaverunt, et vestrum servabunt.</div>
<div n="21" type="v">Sed hæc omnia facient vobis propter nomen meum : quia nesciunt eum qui misit me.</div>
<div n="22" type="v">Si non venissem, et locutus fuissem eis, peccatum non haberent : nunc autem excusationem non habent de peccato suo.</div>
<div n="23" type="v">Qui me odit, et Patrem meum odit.</div>
<div n="24" type="v">Si opera non fecissem in eis quæ nemo alius fecit, peccatum non haberent : nunc autem et viderunt, et oderunt et me, et Patrem meum.</div>
<div n="25" type="v">Sed ut adimpleatur sermo, qui in lege eorum scriptus est : Quia odio habuerunt me gratis.</div>
<div n="26" type="v">Cum autem venerit Paraclitus, quem ego mittam vobis a Patre, Spiritum veritatis, qui a Patre procedit, ille testimonium perhibebit de me ;</div>
<div n="27" type="v">et vos testimonium perhibebitis, quia ab initio mecum estis.</div>
</div>
<div n="16" type="ch">
<div n="1" type="v">Hæc locutus sum vobis, ut non scandalizemini.</div>
<div n="2" type="v">Absque synagogis facient vos : sed venit hora, ut omnis qui interficit vos arbitretur obsequium se præstare Deo.</div>
<div n="3" type="v">Et hæc facient vobis, quia non noverunt Patrem, neque me.</div>
<div n="4" type="v">Sed hæc locutus sum vobis, ut cum venerit hora eorum, reminiscamini quia ego dixi vobis.</div>
<div n="5" type="v">Hæc autem vobis ab initio non dixi, quia vobiscum eram. Et nunc vado ad eum qui misit me ; et nemo ex vobis interrogat me : Quo vadis ?</div>
<div n="6" type="v">sed quia hæc locutus sum vobis, tristitia implevit cor vestrum.</div>
<div n="7" type="v">Sed ego veritatem dico vobis : expedit vobis ut ego vadam : si enim non abiero, Paraclitus non veniet ad vos ; si autem abiero, mittam eum ad vos.</div>
<div n="8" type="v">Et cum venerit ille, arguet mundum de peccato, et de justitia, et de judicio.</div>
<div n="9" type="v">De peccato quidem, quia non crediderunt in me.</div>
<div n="10" type="v">De justitia vero, quia ad Patrem vado, et jam non videbitis me.</div>
<div n="11" type="v">De judicio autem, quia princeps hujus mundi jam judicatus est.</div>
<div n="12" type="v">Adhuc multa habeo vobis dicere, sed non potestis portare modo.</div>
<div n="13" type="v">Cum autem venerit ille Spiritus veritatis, docebit vos omnem veritatem : non enim loquetur a semetipso, sed quæcumque audiet loquetur, et quæ ventura sunt annuntiabit vobis.</div>
<div n="14" type="v">Ille me clarificabit, quia de meo accipiet, et annuntiabit vobis.</div>
<div n="15" type="v">Omnia quæcumque habet Pater, mea sunt. Propterea dixi : quia de meo accipiet, et annuntiabit vobis.</div>
<div n="16" type="v">Modicum, et jam non videbitis me ; et iterum modicum, et videbitis me : quia vado ad Patrem.</div>
<div n="17" type="v">Dixerunt ergo ex discipulis ejus ad invicem : Quid est hoc quod dicit nobis : Modicum, et non videbitis me ; et iterum modicum, et videbitis me, et quia vado ad Patrem ?</div>
<div n="18" type="v">Dicebant ergo : Quid est hoc quod dicit : Modicum ? nescimus quid loquitur.</div>
<div n="19" type="v">Cognovit autem Jesus, quia volebant eum interrogare, et dixit eis : De hoc quæritis inter vos quia dixi : Modicum, et non videbitis me ; et iterum modicum, et videbitis me.</div>
<div n="20" type="v">Amen, amen dico vobis : quia plorabitis, et flebitis vos, mundus autem gaudebit ; vos autem contristabimini, sed tristitia vestra vertetur in gaudium.</div>
<div n="21" type="v">Mulier cum parit, tristitiam habet, quia venit hora ejus ; cum autem pepererit puerum, jam non meminit pressuræ propter gaudium, quia natus est homo in mundum.</div>
<div n="22" type="v">Et vos igitur nunc quidem tristitiam habetis, iterum autem videbo vos, et gaudebit cor vestrum : et gaudium vestrum nemo tollet a vobis.</div>
<div n="23" type="v">Et in illo die me non rogabitis quidquam. Amen, amen dico vobis : si quid petieritis Patrem in nomine meo, dabit vobis.</div>
<div n="24" type="v">Usque modo non petistis quidquam in nomine meo : petite, et accipietis, ut gaudium vestrum sit plenum.</div>
<div n="25" type="v">Hæc in proverbiis locutus sum vobis. Venit hora cum jam non in proverbiis loquar vobis, sed palam de Patre annuntiabo vobis :</div>
<div n="26" type="v">in illo die in nomine meo petetis : et non dico vobis quia ego rogabo Patrem de vobis :</div>
<div n="27" type="v">ipse enim Pater amat vos, quia vos me amastis, et credidistis, quia ego a Deo exivi.</div>
<div n="28" type="v">Exivi a Patre, et veni in mundum : iterum relinquo mundum, et vado ad Patrem.</div>
<div n="29" type="v">Dicunt ei discipuli ejus : Ecce nunc palam loqueris, et proverbium nullum dicis :</div>
<div n="30" type="v">nunc scimus quia scis omnia, et non opus est tibi ut quis te interroget : in hoc credimus quia a Deo existi.</div>
<div n="31" type="v">Respondit eis Jesus : Modo creditis ?</div>
<div n="32" type="v">ecce venit hora, et jam venit, ut dispergamini unusquisque in propria, et me solum relinquatis : et non sum solus, quia Pater mecum est.</div>
<div n="33" type="v">Hæc locutus sum vobis, ut in me pacem habeatis. In mundo pressuram habebitis : sed confidite, ego vici mundum.</div>
</div>
<div n="17" type="ch">
<div n="1" type="v">Hæc locutus est Jesus : et sublevatis oculis in cælum, dixit : Pater, venit hora : clarifica Filium tuum, ut Filius tuus clarificet te :</div>
<div n="2" type="v">sicut dedisti ei potestatem omnis carnis, ut omne, quod dedisti ei, det eis vitam æternam.</div>
<div n="3" type="v">Hæc est autem vita æterna : ut cognoscant te, solum Deum verum, et quem misisti Jesum Christum.</div>
<div n="4" type="v">Ego te clarificavi super terram : opus consummavi, quod dedisti mihi ut faciam :</div>
<div n="5" type="v">et nunc clarifica me tu, Pater, apud temetipsum, claritate quam habui, prius quam mundus esset, apud te.</div>
<div n="6" type="v">Manifestavi nomen tuum hominibus, quos dedisti mihi de mundo : tui erant, et mihi eos dedisti : et sermonem tuum servaverunt.</div>
<div n="7" type="v">Nunc cognoverunt quia omnia quæ dedisti mihi, abs te sunt :</div>
<div n="8" type="v">quia verba quæ dedisti mihi, dedi eis : et ipsi acceperunt, et cognoverunt vere quia a te exivi, et crediderunt quia tu me misisti.</div>
<div n="9" type="v">Ego pro eis rogo ; non pro mundo rogo, sed pro his quos dedisti mihi : quia tui sunt :</div>
<div n="10" type="v">et mea omnia tua sunt, et tua mea sunt : et clarificatus sum in eis.</div>
<div n="11" type="v">Et jam non sum in mundo, et hi in mundo sunt, et ego ad te venio. Pater sancte, serva eos in nomine tuo, quos dedisti mihi : ut sint unum, sicut et nos.</div>
<div n="12" type="v">Cum essem cum eis, ego servabam eos in nomine tuo. Quos dedisti mihi, custodivi : et nemo ex eis periit, nisi filius perditionis, ut Scriptura impleatur.</div>
<div n="13" type="v">Nunc autem ad te venio : et hæc loquor in mundo, ut habeant gaudium meum impletum in semetipsis.</div>
<div n="14" type="v">Ego dedi eis sermonem tuum, et mundus eos odio habuit, quia non sunt de mundo, sicut et ego non sum de mundo.</div>
<div n="15" type="v">Non rogo ut tollas eos de mundo, sed ut serves eos a malo.</div>
<div n="16" type="v">De mundo non sunt, sicut et ego non sum de mundo.</div>
<div n="17" type="v">Sanctifica eos in veritate. Sermo tuus veritas est.</div>
<div n="18" type="v">Sicut tu me misisti in mundum, et ego misi eos in mundum :</div>
<div n="19" type="v">et pro eis ego sanctificabo meipsum : ut sint et ipsi sanctificati in veritate.</div>
<div n="20" type="v">Non pro eis rogo tantum, sed et pro eis qui credituri sunt per verbum eorum in me :</div>
<div n="21" type="v">ut omnes unum sint, sicut tu Pater in me, et ego in te, ut et ipsi in nobis unum sint : ut credat mundus, quia tu me misisti.</div>
<div n="22" type="v">Et ego claritatem, quam dedisti mihi, dedi eis : ut sint unum, sicut et nos unum sumus.</div>
<div n="23" type="v">Ego in eis, et tu in me : ut sint consummati in unum : et cognoscat mundus quia tu me misisti, et dilexisti eos, sicut et me dilexisti.</div>
<div n="24" type="v">Pater, quos dedisti mihi, volo ut ubi sum ego, et illi sint mecum : ut videant claritatem meam, quam dedisti mihi : quia dilexisti me ante constitutionem mundi.</div>
<div n="25" type="v">Pater juste, mundus te non cognovit, ego autem te cognovi : et hi cognoverunt, quia tu me misisti.</div>
<div n="26" type="v">Et notum feci eis nomen tuum, et notum faciam : ut dilectio, qua dilexisti me, in ipsis sit, et ego in ipsis.</div>
</div>
<div n="18" type="ch">
<div n="1" type="v">Hæc cum dixisset Jesus, egressus est cum discipulis suis trans torrentem Cedron, ubi erat hortus, in quem introivit ipse, et discipuli ejus.</div>
<div n="2" type="v">Sciebat autem et Judas, qui tradebat eum, locum : quia frequenter Jesus convenerat illuc cum discipulis suis.</div>
<div n="3" type="v">Judas ergo cum accepisset cohortem, et a pontificibus et pharisæis ministros, venit illuc cum laternis, et facibus, et armis.</div>
<div n="4" type="v">Jesus itaque sciens omnia quæ ventura erant super eum, processit, et dixit eis : Quem quæritis ?</div>
<div n="5" type="v">Responderunt ei : Jesum Nazarenum. Dicit eis Jesus : Ego sum. Stabat autem et Judas, qui tradebat eum, cum ipsis.</div>
<div n="6" type="v">Ut ergo dixit eis : Ego sum : abierunt retrorsum, et ceciderunt in terram.</div>
<div n="7" type="v">Iterum ergo interrogavit eos : Quem quæritis ? Illi autem dixerunt : Jesum Nazarenum.</div>
<div n="8" type="v">Respondit Jesus : Dixi vobis, quia ego sum : si ergo me quæritis, sinite hos abire.</div>
<div n="9" type="v">Ut impleretur sermo, quem dixit : Quia quos dedisti mihi, non perdidi ex eis quemquam.</div>
<div n="10" type="v">Simon ergo Petrus habens gladium eduxit eum : et percussit pontificis servum, et abscidit auriculam ejus dexteram. Erat autem nomen servo Malchus.</div>
<div n="11" type="v">Dixit ergo Jesus Petro : Mitte gladium tuum in vaginam. Calicem, quem dedit mihi Pater, non bibam illum ?</div>
<div n="12" type="v">Cohors ergo, et tribunus, et ministri Judæorum comprehenderunt Jesum, et ligaverunt eum.</div>
<div n="13" type="v">Et adduxerunt eum ad Annam primum : erat enim socer Caiphæ, qui erat pontifex anni illius.</div>
<div n="14" type="v">Erat autem Caiphas, qui consilium dederat Judæis : Quia expedit unum hominem mori pro populo.</div>
<div n="15" type="v">Sequebatur autem Jesum Simon Petrus, et alius discipulus. Discipulus autem ille erat notus pontifici, et introivit cum Jesu in atrium pontificis.</div>
<div n="16" type="v">Petrus autem stabat ad ostium foris. Exivit ergo discipulus alius, qui erat notus pontifici, et dixit ostiariæ : et introduxit Petrum.</div>
<div n="17" type="v">Dicit ergo Petro ancilla ostiaria : Numquid et tu ex discipulis es hominis istius ? Dicit ille : Non sum.</div>
<div n="18" type="v">Stabant autem servi et ministri ad prunas, quia frigus erat, et calefaciebant se : erat autem cum eis et Petrus stans, et calefaciens se.</div>
<div n="19" type="v">Pontifex ergo interrogavit Jesum de discipulis suis, et de doctrina ejus.</div>
<div n="20" type="v">Respondit ei Jesus : Ego palam locutus sum mundo : ego semper docui in synagoga, et in templo, quo omnes Judæi conveniunt, et in occulto locutus sum nihil.</div>
<div n="21" type="v">Quid me interrogas ? interroga eos qui audierunt quid locutus sim ipsis : ecce hi sciunt quæ dixerim ego.</div>
<div n="22" type="v">Hæc autem cum dixisset, unus assistens ministrorum dedit alapam Jesu, dicens : Sic respondes pontifici ?</div>
<div n="23" type="v">Respondit ei Jesus : Si male locutus sum, testimonium perhibe de malo : si autem bene, quid me cædis ?</div>
<div n="24" type="v">Et misit eum Annas ligatum ad Caipham pontificem.</div>
<div n="25" type="v">Erat autem Simon Petrus stans, et calefaciens se. Dixerunt ergo ei : Numquid et tu ex discipulis ejus es ? Negavit ille, et dixit : Non sum.</div>
<div n="26" type="v">Dicit ei unus ex servis pontificis, cognatus ejus, cujus abscidit Petrus auriculam : Nonne ego te vidi in horto cum illo ?</div>
<div n="27" type="v">Iterum ergo negavit Petrus : et statim gallus cantavit.</div>
<div n="28" type="v">Adducunt ergo Jesum a Caipha in prætorium. Erat autem mane : et ipsi non introierunt in prætorium, ut non contaminarentur, sed ut manducarent Pascha.</div>
<div n="29" type="v">Exivit ergo Pilatus ad eos foras, et dixit : Quam accusationem affertis adversus hominem hunc ?</div>
<div n="30" type="v">Responderunt, et dixerunt ei : Si non esset hic malefactor, non tibi tradidissemus eum.</div>
<div n="31" type="v">Dixit ergo eis Pilatus : Accipite eum vos, et secundum legem vestram judicate eum. Dixerunt ergo ei Judæi : Nobis non licet interficere quemquam.</div>
<div n="32" type="v">Ut sermo Jesu impleretur, quem dixit, significans qua morte esset moriturus.</div>
<div n="33" type="v">Introivit ergo iterum in prætorium Pilatus : et vocavit Jesum, et dixit ei : Tu es rex Judæorum ?</div>
<div n="34" type="v">Respondit Jesus : A temetipso hoc dicis, an alii dixerunt tibi de me ?</div>
<div n="35" type="v">Respondit Pilatus : Numquid ego Judæus sum ? gens tua et pontifices tradiderunt te mihi : quid fecisti ?</div>
<div n="36" type="v">Respondit Jesus : Regnum meum non est de hoc mundo. Si ex hoc mundo esset regnum meum, ministri mei utique decertarent ut non traderer Judæis : nunc autem regnum meum non est hinc.</div>
<div n="37" type="v">Dixit itaque ei Pilatus : Ergo rex es tu ? Respondit Jesus : Tu dicis quia rex sum ego. Ego in hoc natus sum, et ad hoc veni in mundum, ut testimonium perhibeam veritati : omnis qui est ex veritate, audit vocem meam.</div>
<div n="38" type="v">Dicit ei Pilatus : Quid est veritas ? Et cum hoc dixisset, iterum exivit ad Judæos, et dicit eis : Ego nullam invenio in eo causam.</div>
<div n="39" type="v">Est autem consuetudo vobis ut unum dimittam vobis in Pascha : vultis ergo dimittam vobis regem Judæorum ?</div>
<div n="40" type="v">Clamaverunt ergo rursum omnes, dicentes : Non hunc, sed Barabbam. Erat autem Barabbas latro.</div>
</div>
<div n="19" type="ch">
<div n="1" type="v">Tunc ergo apprehendit Pilatus Jesum, et flagellavit.</div>
<div n="2" type="v">Et milites plectentes coronam de spinis, imposuerunt capiti ejus : et veste purpurea circumdederunt eum.</div>
<div n="3" type="v">Et veniebant ad eum, et dicebant : Ave, rex Judæorum : et dabant ei alapas.</div>
<div n="4" type="v">Exivit ergo iterum Pilatus foras, et dicit eis : Ecce adduco vobis eum foras, ut cognoscatis quia nullam invenio in eo causam.</div>
<div n="5" type="v">(Exivit ergo Jesus portans coronam spineam, et purpureum vestimentum.) Et dicit eis : Ecce homo.</div>
<div n="6" type="v">Cum ergo vidissent eum pontifices et ministri, clamabant, dicentes : Crucifige, crucifige eum. Dicit eis Pilatus : Accipite eum vos, et crucifigite : ego enim non invenio in eo causam.</div>
<div n="7" type="v">Responderunt ei Judæi : Nos legem habemus, et secundum legem debet mori, quia Filium Dei se fecit.</div>
<div n="8" type="v">Cum ergo audisset Pilatus hunc sermonem, magis timuit.</div>
<div n="9" type="v">Et ingressus est prætorium iterum : et dixit ad Jesum : Unde es tu ? Jesus autem responsum non dedit ei.</div>
<div n="10" type="v">Dicit ergo ei Pilatus : Mihi non loqueris ? nescis quia potestatem habeo crucifigere te, et potestatem habeo dimittere te ?</div>
<div n="11" type="v">Respondit Jesus : Non haberes potestatem adversum me ullam, nisi tibi datum esset desuper. Propterea qui me tradidit tibi, majus peccatum habet.</div>
<div n="12" type="v">Et exinde quærebat Pilatus dimittere eum. Judæi autem clamabant dicentes : Si hunc dimittis, non es amicus Cæsaris. Omnis enim qui se regem facit, contradicit Cæsari.</div>
<div n="13" type="v">Pilatus autem cum audisset hos sermones, adduxit foras Jesum : et sedit pro tribunali, in loco qui dicitur Lithostrotos, hebraice autem Gabbatha.</div>
<div n="14" type="v">Erat enim parasceve Paschæ, hora quasi sexta, et dicit Judæis : Ecce rex vester.</div>
<div n="15" type="v">Illi autem clamabant : Tolle, tolle, crucifige eum. Dicit eis Pilatus : Regem vestrum crucifigam ? Responderunt pontifices : Non habemus regem, nisi Cæsarem.</div>
<div n="16" type="v">Tunc ergo tradidit eis illum ut crucifigeretur. Susceperunt autem Jesum, et eduxerunt.</div>
<div n="17" type="v">Et bajulans sibi crucem exivit in eum, qui dicitur Calvariæ locum, hebraice autem Golgotha :</div>
<div n="18" type="v">ubi crucifixerunt eum, et cum eo alios duos hinc et hinc, medium autem Jesum.</div>
<div n="19" type="v">Scripsit autem et titulum Pilatus, et posuit super crucem. Erat autem scriptum : Jesus Nazarenus, Rex Judæorum.</div>
<div n="20" type="v">Hunc ergo titulum multi Judæorum legerunt : quia prope civitatem erat locus, ubi crucifixus est Jesus, et erat scriptum hebraice, græce, et latine.</div>
<div n="21" type="v">Dicebant ergo Pilato pontifices Judæorum : Noli scribere : Rex Judæorum : sed quia ipse dixit : Rex sum Judæorum.</div>
<div n="22" type="v">Respondit Pilatus : Quod scripsi, scripsi.</div>
<div n="23" type="v">Milites ergo cum crucifixissent eum, acceperunt vestimenta ejus (et fecerunt quatuor partes, unicuique militi partem) et tunicam. Erat autem tunica inconsutilis, desuper contexta per totum.</div>
<div n="24" type="v">Dixerunt ergo ad invicem : Non scindamus eam, sed sortiamur de illa cujus sit. Ut Scriptura impleretur, dicens : Partiti sunt vestimenta mea sibi : et in vestem meam miserunt sortem. Et milites quidem hæc fecerunt.</div>
<div n="25" type="v">Stabant autem juxta crucem Jesu mater ejus, et soror matris ejus, Maria Cleophæ, et Maria Magdalene.</div>
<div n="26" type="v">Cum vidisset ergo Jesus matrem, et discipulum stantem, quem diligebat, dicit matri suæ : Mulier, ecce filius tuus.</div>
<div n="27" type="v">Deinde dicit discipulo : Ecce mater tua. Et ex illa hora accepit eam discipulus in sua.</div>
<div n="28" type="v">Postea sciens Jesus quia omnia consummata sunt, ut consummaretur Scriptura, dixit : Sitio.</div>
<div n="29" type="v">Vas ergo erat positum aceto plenum. Illi autem spongiam plenam aceto, hyssopo circumponentes, obtulerunt ori ejus.</div>
<div n="30" type="v">Cum ergo accepisset Jesus acetum, dixit : Consummatum est. Et inclinato capite tradidit spiritum.</div>
<div n="31" type="v">Judæi ergo (quoniam parasceve erat) ut non remanerent in cruce corpora sabbato (erat enim magnus dies ille sabbati), rogaverunt Pilatum ut frangerentur eorum crura, et tollerentur.</div>
<div n="32" type="v">Venerunt ergo milites : et primi quidem fregerunt crura, et alterius, qui crucifixus est cum eo.</div>
<div n="33" type="v">Ad Jesum autem cum venissent, ut viderunt eum jam mortuum, non fregerunt ejus crura,</div>
<div n="34" type="v">sed unus militum lancea latus ejus aperuit, et continuo exivit sanguis et aqua.</div>
<div n="35" type="v">Et qui vidit, testimonium perhibuit : et verum est testimonium ejus. Et ille scit quia vera dicit : ut et vos credatis.</div>
<div n="36" type="v">Facta sunt enim hæc ut Scriptura impleretur : Os non comminuetis ex eo.</div>
<div n="37" type="v">Et iterum alia Scriptura dicit : Videbunt in quem transfixerunt.</div>
<div n="38" type="v">Post hæc autem rogavit Pilatum Joseph ab Arimathæa (eo quod esset discipulus Jesu, occultus autem propter metum Judæorum), ut tolleret corpus Jesu. Et permisit Pilatus. Venit ergo, et tulit corpus Jesu.</div>
<div n="39" type="v">Venit autem et Nicodemus, qui venerat ad Jesum nocte primum, ferens mixturam myrrhæ et aloës, quasi libras centum.</div>
<div n="40" type="v">Acceperunt ergo corpus Jesu, et ligaverunt illud linteis cum aromatibus, sicut mos est Judæis sepelire.</div>
<div n="41" type="v">Erat autem in loco, ubi crucifixus est, hortus : et in horto monumentum novum, in quo nondum quisquam positus erat.</div>
<div n="42" type="v">Ibi ergo propter parasceven Judæorum, quia juxta erat monumentum, posuerunt Jesum.</div>
</div>
<div n="20" type="ch">
<div n="1" type="v">Una autem sabbati, Maria Magdalene venit mane, cum adhuc tenebræ essent, ad monumentum : et vidit lapidem sublatum a monumento.</div>
<div n="2" type="v">Cucurrit ergo, et venit ad Simonem Petrum, et ad alium discipulum, quem amabat Jesus, et dicit illis : Tulerunt Dominum de monumento, et nescimus ubi posuerunt eum.</div>
<div n="3" type="v">Exiit ergo Petrus, et ille alius discipulus, et venerunt ad monumentum.</div>
<div n="4" type="v">Currebant autem duo simul, et ille alius discipulus præcucurrit citius Petro, et venit primus ad monumentum.</div>
<div n="5" type="v">Et cum se inclinasset, vidit posita linteamina : non tamen introivit.</div>
<div n="6" type="v">Venit ergo Simon Petrus sequens eum, et introivit in monumentum, et vidit linteamina posita,</div>
<div n="7" type="v">et sudarium, quod fuerat super caput ejus, non cum linteaminibus positum, sed separatim involutum in unum locum.</div>
<div n="8" type="v">Tunc ergo introivit et ille discipulus qui venerat primus ad monumentum : et vidit, et credidit :</div>
<div n="9" type="v">nondum enim sciebant Scripturam, quia oportebat eum a mortuis resurgere.</div>
<div n="10" type="v">Abierunt ergo iterum discipuli ad semetipsos.</div>
<div n="11" type="v">Maria autem stabat ad monumentum foris, plorans. Dum ergo fleret, inclinavit se, et prospexit in monumentum :</div>
<div n="12" type="v">et vidit duos angelos in albis sedentes, unum ad caput, et unum ad pedes, ubi positum fuerat corpus Jesu.</div>
<div n="13" type="v">Dicunt ei illi : Mulier, quid ploras ? Dicit eis : Quia tulerunt Dominum meum : et nescio ubi posuerunt eum.</div>
<div n="14" type="v">Hæc cum dixisset, conversa est retrorsum, et vidit Jesum stantem : et non sciebat quia Jesus est.</div>
<div n="15" type="v">Dicit ei Jesus : Mulier, quid ploras ? quem quæris ? Illa existimans quia hortulanus esset, dicit ei : Domine, si tu sustulisti eum, dicito mihi ubi posuisti eum, et ego eum tollam.</div>
<div n="16" type="v">Dicit ei Jesus : Maria. Conversa illa, dicit ei : Rabboni (quod dicitur Magister).</div>
<div n="17" type="v">Dicit ei Jesus : Noli me tangere, nondum enim ascendi ad Patrem meum : vade autem ad fratres meos, et dic eis : Ascendo ad Patrem meum, et Patrem vestrum, Deum meum, et Deum vestrum.</div>
<div n="18" type="v">Venit Maria Magdalene annuntians discipulis : Quia vidi Dominum, et hæc dixit mihi.</div>
<div n="19" type="v">Cum ergo sero esset die illo, una sabbatorum, et fores essent clausæ, ubi erant discipuli congregati propter metum Judæorum : venit Jesus, et stetit in medio, et dixit eis : Pax vobis.</div>
<div n="20" type="v">Et cum hoc dixisset, ostendit eis manus et latus. Gavisi sunt discipuli, viso Domino.</div>
<div n="21" type="v">Dixit ergo eis iterum : Pax vobis. Sicut misit me Pater, et ego mitto vos.</div>
<div n="22" type="v">Hæc cum dixisset, insufflavit, et dixit eis : Accipite Spiritum Sanctum :</div>
<div n="23" type="v">quorum remiseritis peccata, remittuntur eis : et quorum retinueritis, retenta sunt.</div>
<div n="24" type="v">Thomas autem unus ex duodecim, qui dicitur Didymus, non erat cum eis quando venit Jesus.</div>
<div n="25" type="v">Dixerunt ergo ei alii discipuli : Vidimus Dominum. Ille autem dixit eis : Nisi videro in manibus ejus fixuram clavorum, et mittam digitum meum in locum clavorum, et mittam manum meam in latus ejus, non credam.</div>
<div n="26" type="v">Et post dies octo, iterum erant discipuli ejus intus, et Thomas cum eis. Venit Jesus januis clausis, et stetit in medio, et dixit : Pax vobis.</div>
<div n="27" type="v">Deinde dicit Thomæ : Infer digitum tuum huc, et vide manus meas, et affer manum tuam, et mitte in latus meum : et noli esse incredulus, sed fidelis.</div>
<div n="28" type="v">Respondit Thomas, et dixit ei : Dominus meus et Deus meus.</div>
<div n="29" type="v">Dixit ei Jesus : Quia vidisti me, Thoma, credidisti : beati qui non viderunt, et crediderunt.</div>
<div n="30" type="v">Multa quidem et alia signa fecit Jesus in conspectu discipulorum suorum, quæ non sunt scripta in libro hoc.</div>
<div n="31" type="v">Hæc autem scripta sunt ut credatis, quia Jesus est Christus Filius Dei : et ut credentes, vitam habeatis in nomine ejus.</div>
</div>
<div n="21" type="ch">
<div n="1" type="v">Postea manifestavit se iterum Jesus discipulis ad mare Tiberiadis. Manifestavit autem sic :</div>
<div n="2" type="v">erant simul Simon Petrus, et Thomas, qui dicitur Didymus, et Nathanaël, qui erat a Cana Galilææ, et filii Zebedæi, et alii ex discipulis ejus duo.</div>
<div n="3" type="v">Dicit eis Simon Petrus : Vado piscari. Dicunt ei : Venimus et nos tecum. Et exierunt, et ascenderunt in navim : et illa nocte nihil prendiderunt.</div>
<div n="4" type="v">Mane autem facto stetit Jesus in littore : non tamen cognoverunt discipuli quia Jesus est.</div>
<div n="5" type="v">Dixit ergo eis Jesus : Pueri, numquid pulmentarium habetis ? Responderunt ei : Non.</div>
<div n="6" type="v">Dicit eis : Mittite in dexteram navigii rete, et invenietis. Miserunt ergo : et jam non valebant illud trahere præ multitudine piscium.</div>
<div n="7" type="v">Dixit ergo discipulus ille, quem diligebat Jesus, Petro : Dominus est. Simon Petrus cum audisset quia Dominus est, tunica succinxit se (erat enim nudus) et misit se in mare.</div>
<div n="8" type="v">Alii autem discipuli navigio venerunt (non enim longe erant a terra, sed quasi cubitis ducentis), trahentes rete piscium.</div>
<div n="9" type="v">Ut ergo descenderunt in terram, viderunt prunas positas, et piscem superpositum, et panem.</div>
<div n="10" type="v">Dicit eis Jesus : Afferte de piscibus, quos prendidistis nunc.</div>
<div n="11" type="v">Ascendit Simon Petrus et traxit rete in terram, plenum magnis piscibus centum quinquaginta tribus. Et cum tanti essent, non est scissum rete.</div>
<div n="12" type="v">Dicit eis Jesus : Venite, prandete. Et nemo audebat discumbentium interrogare eum : Tu quis es ? scientes, quia Dominus est.</div>
<div n="13" type="v">Et venit Jesus, et accipit panem, et dat eis, et piscem similiter.</div>
<div n="14" type="v">Hoc jam tertio manifestatus est Jesus discipulis suis cum resurrexisset a mortuis.</div>
<div n="15" type="v">Cum ergo prandissent, dicit Simoni Petro Jesus : Simon Joannis, diligis me plus his ? Dicit ei : Etiam Domine, tu scis quia amo te. Dicit ei : Pasce agnos meos.</div>
<div n="16" type="v">Dicit ei iterum : Simon Joannis, diligis me ? Ait illi : Etiam Domine, tu scis quia amo te. Dicit ei : Pasce agnos meos.</div>
<div n="17" type="v">Dicit ei tertio : Simon Joannis, amas me ? Contristatus est Petrus, quia dixit ei tertio : Amas me ? et dixit ei : Domine, tu omnia nosti, tu scis quia amo te. Dixit ei : Pasce oves meas.</div>
<div n="18" type="v">Amen, amen dico tibi : cum esses junior, cingebas te, et ambulabas ubi volebas : cum autem senueris, extendes manus tuas, et alius te cinget, et ducet quo tu non vis.</div>
<div n="19" type="v">Hoc autem dixit significans qua morte clarificaturus esset Deum. Et cum hoc dixisset, dicit ei : Sequere me.</div>
<div n="20" type="v">Conversus Petrus vidit illum discipulum, quem diligebat Jesus, sequentem, qui et recubuit in cœna super pectus ejus, et dixit : Domine, quis est qui tradet te ?</div>
<div n="21" type="v">Hunc ergo cum vidisset Petrus, dixit Jesu : Domine, hic autem quid ?</div>
<div n="22" type="v">Dicit ei Jesus : Sic eum volo manere donec veniam, quid ad te ? tu me sequere.</div>
<div n="23" type="v">Exiit ergo sermo iste inter fratres quia discipulus ille non moritur. Et non dixit ei Jesus : Non moritur, sed : Sic eum volo manere donec veniam, quid ad te ?</div>
<div n="24" type="v">Hic est discipulus ille qui testimonium perhibet de his, et scripsit hæc : et scimus quia verum est testimonium ejus.</div>
<div n="25" type="v">Sunt autem et alia multa quæ fecit Jesus : quæ si scribantur per singula, nec ipsum arbitror mundum capere posse eos, qui scribendi sunt, libros.</div>
</div>
</div>
<div n="Acts" type="bk">
<div n="1" type="ch">
<div n="1" type="v">Primum quidem sermonem feci de omnibus, o Theophile, quæ cœpit Jesus facere, et docere</div>
<div n="2" type="v">usque in diem, qua præcipiens Apostolis per Spiritum Sanctum, quos elegit, assumptus est :</div>
<div n="3" type="v">quibus et præbuit seipsum vivum post passionem suam in multis argumentis, per dies quadraginta apparens eis, et loquens de regno Dei.</div>
<div n="4" type="v">Et convescens, præcepit eis ab Jerosolymis ne discederent, sed exspectarent promissionem Patris, quam audistis (inquit) per os meum :</div>
<div n="5" type="v">quia Joannes quidem baptizavit aqua, vos autem baptizabimini Spiritu Sancto non post multos hos dies.</div>
<div n="6" type="v">Igitur qui convenerant, interrogabant eum, dicentes : Domine, si in tempore hoc restitues regnum Israël ?</div>
<div n="7" type="v">Dixit autem eis : Non est vestrum nosse tempora vel momenta, quæ Pater posuit in sua potestate :</div>
<div n="8" type="v">sed accipietis virtutem supervenientis Spiritus Sancti in vos, et eritis mihi testes in Jerusalem, et in omni Judæa, et Samaria, et usque ad ultimum terræ.</div>
<div n="9" type="v">Et cum hæc dixisset, videntibus illis, elevatus est : et nubes suscepit eum ab oculis eorum.</div>
<div n="10" type="v">Cumque intuerentur in cælum euntem illum, ecce duo viri astiterunt juxta illos in vestibus albis,</div>
<div n="11" type="v">qui et dixerunt : Viri Galilæi, quid statis aspicientes in cælum ? Hic Jesus, qui assumptus est a vobis in cælum, sic veniet quemadmodum vidistis eum euntem in cælum.</div>
<div n="12" type="v">Tunc reversi sunt Jerosolymam a monte qui vocatur Oliveti, qui est juxta Jerusalem, sabbati habens iter.</div>
<div n="13" type="v">Et cum introissent in cœnaculum, ascenderunt ubi manebant Petrus, et Joannes, Jacobus, et Andreas, Philippus, et Thomas, Bartholomæus, et Matthæus, Jacobus Alphæi, et Simon Zelotes, et Judas Jacobi.</div>
<div n="14" type="v">Hi omnes erant perseverantes unanimiter in oratione cum mulieribus, et Maria matre Jesu, et fratribus ejus.</div>
<div n="15" type="v">In diebus illis exsurgens Petrus in medio fratrum dixit (erat autem turba hominum simul, fere centum viginti) :</div>
<div n="16" type="v">Viri fratres, oportet impleri Scripturam, quam prædixit Spiritus Sanctus per os David de Juda, qui fuit dux eorum, qui comprehenderunt Jesum :</div>
<div n="17" type="v">qui connumeratus erat in nobis, et sortitus est sortem ministerii hujus.</div>
<div n="18" type="v">Et hic quidem possedit agrum de mercede iniquitatis, et suspensus crepuit medius : et diffusa sunt omnia viscera ejus.</div>
<div n="19" type="v">Et notum factum est omnibus habitantibus Jerusalem, ita ut appellaretur ager ille, lingua eorum, Haceldama, hoc est, ager sanguinis.</div>
<div n="20" type="v">Scriptum est enim in libro Psalmorum : Fiat commoratio eorum deserta, et non sit qui inhabitet in ea : et episcopatum ejus accipiat alter.</div>
<div n="21" type="v">Oportet ergo ex his viris qui nobiscum sunt congregati in omni tempore, quo intravit et exivit inter nos Dominus Jesus,</div>
<div n="22" type="v">incipiens a baptismate Joannis usque in diem qua assumptus est a nobis, testem resurrectionis ejus nobiscum fieri unum ex istis.</div>
<div n="23" type="v">Et statuerunt duos, Joseph, qui vocabatur Barsabas, qui cognominatus est Justus, et Mathiam.</div>
<div n="24" type="v">Et orantes dixerunt : Tu Domine, qui corda nosti omnium, ostende quem elegeris ex his duobus unum,</div>
<div n="25" type="v">accipere locum ministerii hujus, et apostolatus, de quo prævaricatus est Judas ut abiret in locum suum.</div>
<div n="26" type="v">Et dederunt sortes eis, et cecidit sors super Mathiam, et annumeratus est cum undecim Apostolis.</div>
</div>
<div n="2" type="ch">
<div n="1" type="v">Et cum complerentur dies Pentecostes, erant omnes pariter in eodem loco :</div>
<div n="2" type="v">et factus est repente de cælo sonus, tamquam advenientis spiritus vehementis, et replevit totam domum ubi erant sedentes.</div>
<div n="3" type="v">Et apparuerunt illis dispertitæ linguæ tamquam ignis, seditque supra singulos eorum :</div>
<div n="4" type="v">et repleti sunt omnes Spiritu Sancto, et cœperunt loqui variis linguis, prout Spiritus Sanctus dabat eloqui illis.</div>
<div n="5" type="v">Erant autem in Jerusalem habitantes Judæi, viri religiosi ex omni natione, quæ sub cælo est.</div>
<div n="6" type="v">Facta autem hac voce, convenit multitudo, et mente confusa est, quoniam audiebat unusquisque lingua sua illos loquentes.</div>
<div n="7" type="v">Stupebant autem omnes, et mirabantur, dicentes : Nonne ecce omnes isti, qui loquuntur, Galilæi sunt,</div>
<div n="8" type="v">et quomodo nos audivimus unusquisque linguam nostram, in qua nati sumus ?</div>
<div n="9" type="v">Parthi, et Medi, et Ælamitæ, et qui habitant Mespotamiam, Judæam, et Cappadociam, Pontum, et Asiam,</div>
<div n="10" type="v">Phrygiam, et Pamphyliam, Ægyptum, et partes Libyæ, quæ est circa Cyrenen, et advenæ Romani,</div>
<div n="11" type="v">Judæi quoque, et Proselyti, Cretes, et Arabes : audivimus eos loquentes nostris linguis magnalia Dei.</div>
<div n="12" type="v">Stupebant autem omnes, et mirabantur ad invicem, dicentes : Quidnam vult hoc esse ?</div>
<div n="13" type="v">Alii autem irridentes dicebant : Quia musto pleni sunt isti.</div>
<div n="14" type="v">Stans autem Petrus cum undecim, levavit vocem suam, et locutus est eis : Viri Judæi, et qui habitatis Jerusalem universi, hoc vobis notum sit, et auribus percipite verba mea.</div>
<div n="15" type="v">Non enim, sicut vos æstimatis, hi ebrii sunt, cum sit hora diei tertia :</div>
<div n="16" type="v">sed hoc est quod dictum est per prophetam Joël :</div>
<div n="17" type="v">Et erit in novissimis diebus, dicit Dominus, effundam de Spiritu meo super omnem carnem : et prophetabunt filii vestri, et filiæ vestræ, et juvenes vestri visiones videbunt, et seniores vestri somnia somniabunt.</div>
<div n="18" type="v">Et quidem super servos meos, et super ancillas meas, in diebus illis effundam de Spiritu meo, et prophetabunt :</div>
<div n="19" type="v">et dabo prodigia in cælo sursum, et signa in terra deorsum, sanguinem, et ignem, et vaporem fumi :</div>
<div n="20" type="v">sol convertetur in tenebras, et luna in sanguinem, antequam veniat dies Domini magnus et manifestus.</div>
<div n="21" type="v">Et erit : omnis quicumque invocaverit nomen Domini, salvus erit.</div>
<div n="22" type="v">Viri Israëlitæ, audite verba hæc : Jesum Nazarenum, virum approbatum a Deo in vobis, virtutibus, et prodigiis, et signis, quæ fecit Deus per illum in medio vestri, sicut et vos scitis :</div>
<div n="23" type="v">hunc, definito consilio, et præscientia Dei traditum, per manus iniquorum affligentes interemistis :</div>
<div n="24" type="v">quem Deus suscitavit, solutis doloribus inferni, juxta quod impossibile erat teneri illum ab eo.</div>
<div n="25" type="v">David enim dicit in eum : Providebam Dominum in conspectu meo semper : quoniam a dextris est mihi, ne commovear :</div>
<div n="26" type="v">propter hoc lætatum est cor meum, et exsultavit lingua mea, insuper et caro mea requiescet in spe :</div>
<div n="27" type="v">quoniam non derelinques animam meam in inferno, nec dabis sanctum tuum videre corruptionem.</div>
<div n="28" type="v">Notas mihi fecisti vias vitæ : et replebis me jucunditate cum facie tua.</div>
<div n="29" type="v">Viri fratres, liceat audenter dicere ad vos de patriarcha David, quoniam defunctus est, et sepultus : et sepulchrum ejus est apud nos usque in hodiernum diem.</div>
<div n="30" type="v">Propheta igitur cum esset, et sciret quia jurejurando jurasset illi Deus de fructu lumbi ejus sedere super sedem ejus :</div>
<div n="31" type="v">providens locutus est de resurrectione Christi, quia neque derelictus est in inferno, neque caro ejus vidit corruptionem.</div>
<div n="32" type="v">Hunc Jesum resuscitavit Deus, cujus omnes nos testes sumus.</div>
<div n="33" type="v">Dextera igitur Dei exaltatus, et promissione Spiritus Sancti accepta a Patre, effudit hunc, quem vos videtis, et auditis.</div>
<div n="34" type="v">Non enim David ascendit in cælum : dixit autem ipse : Dixit Dominus Domino meo : Sede a dextris meis</div>
<div n="35" type="v">donec ponam inimicos tuos scabellum pedum tuorum.</div>
<div n="36" type="v">Certissime sciat ergo omnis domus Israël, quia et Dominum eum, et Christum fecit Deus, hunc Jesum, quem vos crucifixistis.</div>
<div n="37" type="v">His autem auditis, compuncti sunt corde, et dixerunt ad Petrum, et ad reliquos Apostolos : Quid faciemus, viri fratres ?</div>
<div n="38" type="v">Petrus vero ad illos : Pœnitentiam, inquit, agite, et baptizetur unusquisque vestrum in nomine Jesu Christi in remissionem peccatorum vestrorum : et accipietis donum Spiritus Sancti.</div>
<div n="39" type="v">Vobis enim est repromissio, et filiis vestris, et omnibus qui longe sunt, quoscumque advocaverit Dominus Deus noster.</div>
<div n="40" type="v">Aliis etiam verbis plurimis testificatus est, et exhortabatur eos, dicens : Salvamini a generatione ista prava.</div>
<div n="41" type="v">Qui ergo receperunt sermonem ejus, baptizati sunt : et appositæ sunt in die illa animæ circiter tria millia.</div>
<div n="42" type="v">Erant autem perseverantes in doctrina Apostolorum, et communicatione fractionis panis, et orationibus.</div>
<div n="43" type="v">Fiebat autem omni animæ timor : multa quoque prodigia et signa per Apostolos in Jerusalem fiebant, et metus erat magnus in universis.</div>
<div n="44" type="v">Omnes etiam qui credebant, erant pariter, et habebant omnia communia.</div>
<div n="45" type="v">Possessiones et substantias vendebant, et dividebant illa omnibus, prout cuique opus erat.</div>
<div n="46" type="v">Quotidie quoque perdurantes unanimiter in templo, et frangentes circa domos panem, sumebant cibum cum exsultatione, et simplicitate cordis,</div>
<div n="47" type="v">collaudantes Deum et habentes gratiam ad omnem plebem. Dominus autem augebat qui salvi fierent quotidie in idipsum.</div>
</div>
<div n="3" type="ch">
<div n="1" type="v">Petrus autem et Joannes ascendebant in templum ad horam orationis nonam.</div>
<div n="2" type="v">Et quidam vir, qui erat claudus ex utero matris suæ, bajulabatur : quem ponebant quotidie ad portam templi, quæ dicitur Speciosa, ut peteret eleemosynam ab introëuntibus in templum.</div>
<div n="3" type="v">Is cum vidisset Petrum et Joannem incipientes introire in templum, rogabat ut eleemosynam acciperet.</div>
<div n="4" type="v">Intuens autem in eum Petrus cum Joanne, dixit : Respice in nos.</div>
<div n="5" type="v">At ille intendebat in eos, sperans se aliquid accepturum ab eis.</div>
<div n="6" type="v">Petrus autem dixit : Argentum et aurum non est mihi : quod autem habeo, hoc tibi do : in nomine Jesu Christi Nazareni surge, et ambula.</div>
<div n="7" type="v">Et apprehensa manu ejus dextera, allevavit eum, et protinus consolidatæ sunt bases ejus et plantæ.</div>
<div n="8" type="v">Et exiliens stetit, et ambulabat : et intravit cum illis in templum ambulans, et exiliens, et laudans Deum.</div>
<div n="9" type="v">Et vidit omnis populus eum ambulantem, et laudantem Deum.</div>
<div n="10" type="v">Cognoscebant autem illum, quod ipse erat, qui ad eleemosynam sedebat ad Speciosam portam templi : et impleti sunt stupore et extasi in eo quod contingerat illi.</div>
<div n="11" type="v">Cum teneret autem Petrum et Joannem, cucurrit omnis populus ad eos ad porticum quæ appellatur Salomonis, stupentes.</div>
<div n="12" type="v">Videns autem Petrus, respondit ad populum : Viri Israëlitæ, quid miramini in hoc, aut nos quid intuemini, quasi nostra virtute aut potestate fecerimus hunc ambulare ?</div>
<div n="13" type="v">Deus Abraham, et Deus Isaac, et Deus Jacob, Deus patrum nostrorum glorificavit filium suum Jesum, quem vos quidem tradidistis, et negastis ante faciem Pilati, judicante illo dimitti.</div>
<div n="14" type="v">Vos autem sanctum et justum negastis, et petistis virum homicidam donari vobis :</div>
<div n="15" type="v">auctorem vero vitæ interfecistis, quem Deus suscitavit a mortuis, cujus nos testes sumus.</div>
<div n="16" type="v">Et in fide nominis ejus, hunc, quem vos vidistis, et nostis, confirmavit nomen ejus : et fides, quæ per eum est, dedit integram sanitatem istam in conspectu omnium vestrum.</div>
<div n="17" type="v">Et nunc, fratres, scio quia per ignorantiam fecistis, sicut et principes vestri.</div>
<div n="18" type="v">Deus autem, quæ prænuntiavit per os omnium prophetarum, pati Christum suum, sic implevit.</div>
<div n="19" type="v">Pœnitemini igitur, et convertimini ut deleantur peccata vestra :</div>
<div n="20" type="v">ut cum venerint tempora refrigerii a conspectu Domini, et miserit eum qui prædicatus est vobis, Jesum Christum,</div>
<div n="21" type="v">quem oportet quidem cælum suscipere usque in tempora restitutionis omnium, quæ locutus est Deus per os sanctorum suorum a sæculo prophetarum.</div>
<div n="22" type="v">Moyses quidem dixit : Quoniam prophetam suscitabit vobis Dominus Deus vester de fratribus vestris, tamquam me, ipsum audietis juxta omnia quæcumque locutus fuerit vobis.</div>
<div n="23" type="v">Erit autem : omnis anima, quæ non audierit prophetam illum, exterminabitur de plebe.</div>
<div n="24" type="v">Et omnes prophetæ a Samuel, et deinceps, qui locuti sunt, annuntiaverunt dies istos.</div>
<div n="25" type="v">Vos estis filii prophetarum et testamenti, quod disposuit Deus ad patres nostros, dicens ad Abraham : Et in semine tuo benedicentur omnes familiæ terræ.</div>
<div n="26" type="v">Vobis primum Deus suscitans filium suum, misit eum benedicentem vobis : ut convertat se unusquisque a nequitia sua.</div>
</div>
<div n="4" type="ch">
<div n="1" type="v">Loquentibus autem illis ad populum, supervenerunt sacerdotes, et magistratus templi, et sadducæi,</div>
<div n="2" type="v">dolentes quod docerent populum, et annuntiarent in Jesu resurrectionem ex mortuis :</div>
<div n="3" type="v">et injecerunt in eos manus, et posuerunt eos in custodiam in crastinum : erat enim jam vespera.</div>
<div n="4" type="v">Multi autem eorum, qui audierant verbum, crediderunt : et factus est numerus virorum quinque millia.</div>
<div n="5" type="v">Factum est autem in crastinum, ut congregarentur principes eorum, et seniores, et scribæ in Jerusalem.</div>
<div n="6" type="v">Et Annas princeps sacerdotum, et Caiphas, et Joannes, et Alexander, et quotquot erant de genere sacerdotali.</div>
<div n="7" type="v">Et statuentes eos in medio, interrogabant : In qua virtute, aut in quo nomine fecistis hoc vos ?</div>
<div n="8" type="v">Tunc repletus Spiritu Sancto Petrus, dixit ad eos : Principes populi, et seniores, audite :</div>
<div n="9" type="v">si nos hodie dijudicamur in benefacto hominis infirmi, in quo iste salvus factus est,</div>
<div n="10" type="v">notum sit omnibus vobis, et omni plebi Israël : quia in nomine Domini nostri Jesu Christi Nazareni, quem vos crucifixistis, quem Deus suscitavit a mortuis, in hoc iste astat coram vobis sanus.</div>
<div n="11" type="v">Hic est lapis qui reprobatus est a vobis ædificantibus, qui factus est in caput anguli :</div>
<div n="12" type="v">et non est in alio aliquo salus. Nec enim aliud nomen est sub cælo datum hominibus, in quo oporteat nos salvos fieri.</div>
<div n="13" type="v">Videntes autem Petri constantiam, et Joannis, comperto quod homines essent sine litteris, et idiotæ, admirabantur, et cognoscebant eos quoniam cum Jesu fuerant :</div>
<div n="14" type="v">hominem quoque videntes stantem cum eis, qui curatus fuerat, nihil poterant contradicere.</div>
<div n="15" type="v">Jusserunt autem eos foras extra concilium secedere : et conferebant ad invicem,</div>
<div n="16" type="v">dicentes : Quid faciemus hominibus istis ? quoniam quidem notum signum factum est per eos, omnibus habitantibus Jerusalem : manifestum est, et non possumus negare.</div>
<div n="17" type="v">Sed ne amplius divulgetur in populum, comminemur eis, ne ultra loquantur in nomine hoc ulli hominum.</div>
<div n="18" type="v">Et vocantes eos, denuntiaverunt ne omnino loquerentur, neque docerent in nomine Jesu.</div>
<div n="19" type="v">Petrus vero et Joannes respondentes, dixerunt ad eos : Si justum est in conspectu Dei, vos potius audire quam Deum, judicate.</div>
<div n="20" type="v">Non enim possumus quæ vidimus et audivimus non loqui.</div>
<div n="21" type="v">At illi comminantes dimiserunt eos : non invenientes quomodo punirent eos propter populum, quia omnes clarificabant id quod factum fuerat in eo quod acciderat.</div>
<div n="22" type="v">Annorum enim erat amplius quadraginta homo, in quo factum fuerat signum istud sanitatis.</div>
<div n="23" type="v">Dimissi autem venerunt ad suos, et annuntiaverunt eis quanta ad eos principes sacerdotum et seniores dixissent.</div>
<div n="24" type="v">Qui cum audissent, unanimiter levaverunt vocem ad Deum, et dixerunt : Domine, tu es qui fecisti cælum et terram, mare et omnia quæ in eis sunt :</div>
<div n="25" type="v">qui Spiritu Sancto per os patris nostri David, pueri tui, dixisti : Quare fremuerunt gentes, et populi meditati sunt inania ?</div>
<div n="26" type="v">Astiterunt reges terræ, et principes convenerunt in unum adversus Dominum, et adversus Christum ejus ?</div>
<div n="27" type="v">Convenerunt enim vere in civitate ista adversus sanctum puerum tuum Jesum, quem unxisti, Herodes, et Pontius Pilatus, cum gentibus, et populis Israël,</div>
<div n="28" type="v">facere quæ manus tua et consilium tuum decreverunt fieri.</div>
<div n="29" type="v">Et nunc, Domine, respice in minas eorum, et da servis tuis cum omni fiducia loqui verbum tuum,</div>
<div n="30" type="v">in eo quod manum tuam extendas ad sanitates, et signa, et prodigia fieri per nomen sancti filii tui Jesu.</div>
<div n="31" type="v">Et cum orassent, motus est locus in quo erant congregati : et repleti sunt omnes Spiritu Sancto, et loquebantur verbum Dei cum fiducia.</div>
<div n="32" type="v">Multitudinis autem credentium erat cor unum, et anima una : nec quisquam eorum quæ possidebat, aliquid suum esse dicebat, sed erant illis omnia communia.</div>
<div n="33" type="v">Et virtute magna reddebant Apostoli testimonium resurrectionis Jesu Christi Domini nostri : et gratia magna erat in omnibus illis.</div>
<div n="34" type="v">Neque enim quisquam egens erat inter illos. Quotquot enim possessores agrorum aut domorum erant, vendentes afferebant pretia eorum quæ vendebant,</div>
<div n="35" type="v">et ponebant ante pedes Apostolorum. Dividebatur autem singulis prout cuique opus erat.</div>
<div n="36" type="v">Joseph autem, qui cognominatus est Barnabas ab Apostolis (quod est interpretatum Filius consolationis), Levites, Cyprius genere,</div>
<div n="37" type="v">cum haberet agrum, vendidit eum, et attulit pretium, et posuit ante pedes Apostolorum.</div>
</div>
<div n="5" type="ch">
<div n="1" type="v">Vir autem quidam nomine Ananias, cum Saphira uxore suo vendidit agrum,</div>
<div n="2" type="v">et fraudavit de pretio agri, conscia uxore sua : et afferens partem quamdam, ad pedes Apostolorum posuit.</div>
<div n="3" type="v">Dixit autem Petrus : Anania, cur tentavit Satanas cor tuum, mentiri te Spiritui Sancto, et fraudare de pretio agri ?</div>
<div n="4" type="v">Nonne manens tibi manebat, et venundatum in tua erat potestate ? Quare posuisti in corde tuo hanc rem ? Non es mentitus hominibus, sed Deo.</div>
<div n="5" type="v">Audiens autem Ananias hæc verba, cecidit, et expiravit. Et factus est timor magnus super omnes qui audierunt.</div>
<div n="6" type="v">Surgentes autem juvenes amoverunt eum, et efferentes sepelierunt.</div>
<div n="7" type="v">Factum est autem quasi horarum trium spatium, et uxor ipsius, nesciens quod factum fuerat, introivit.</div>
<div n="8" type="v">Dixit autem ei Petrus : Dic mihi mulier, si tanti agrum vendidistis ? At illa dixit : Etiam tanti.</div>
<div n="9" type="v">Petrus autem ad eam : Quid utique convenit vobis tentare Spiritum Domini ? Ecce pedes eorum qui sepelierunt virum tuum ad ostium, et efferent te.</div>
<div n="10" type="v">Confestim cecidit ante pedes ejus, et expiravit. Intrantes autem juvenes invenerunt illam mortuam : et extulerunt, et sepelierunt ad virum suum.</div>
<div n="11" type="v">Et factus est timor magnus in universa ecclesia, et in omnes qui audierunt hæc.</div>
<div n="12" type="v">Per manus autem Apostolorum fiebant signa et prodigia multa in plebe. Et erant unanimiter omnes in porticu Salomonis.</div>
<div n="13" type="v">Ceterorum autem nemo audebat se conjungere illis : sed magnificabat eos populus.</div>
<div n="14" type="v">Magis autem augebatur credentium in Domino multitudo virorum ac mulierum,</div>
<div n="15" type="v">ita ut in plateas ejicerent infirmos, et ponerent in lectulis et grabatis, ut, veniente Petro, saltem umbra illius obumbraret quemquam illorum, et liberarentur ab infirmitatibus suis.</div>
<div n="16" type="v">Concurrebat autem et multitudo vicinarum civitatum Jerusalem, afferentes ægros, et vexatos a spiritibus immundis : qui curabantur omnes.</div>
<div n="17" type="v">Exsurgens autem princeps sacerdotum, et omnes qui cum illo erant (quæ est hæresis sadducæorum), repleti sunt zelo :</div>
<div n="18" type="v">et injecerunt manus in Apostolos, et posuerunt eos in custodia publica.</div>
<div n="19" type="v">Angelus autem Domini per noctem aperiens januas carceris, et educens eos, dixit :</div>
<div n="20" type="v">Ite, et stantes loquimini in templo plebi omnia verba vitæ hujus.</div>
<div n="21" type="v">Qui cum audissent, intraverunt diluculo in templum, et docebant. Adveniens autem princeps sacerdotum, et qui cum eo erant, convocaverunt concilium, et omnes seniores filiorum Israël : et miserunt ad carcerem ut adducerentur.</div>
<div n="22" type="v">Cum autem venissent ministri, et aperto carcere non invenissent illos, reversi nuntiaverunt,</div>
<div n="23" type="v">dicentes : Carcerem quidem invenimus clausum cum omni diligentia, et custodes stantes ante januas : aperientes autem neminem intus invenimus.</div>
<div n="24" type="v">Ut autem audierunt hos sermones magistratus templi et principes sacerdotum, ambigebant de illis quidnam fieret.</div>
<div n="25" type="v">Adveniens autem quidam nuntiavit eis : Quia ecce viri, quos posuistis in carcerem, sunt in templo stantes, et docentes populum.</div>
<div n="26" type="v">Tunc abiit magistratus cum ministris, et adduxit illos sine vi : timebant enim populum ne lapidarentur.</div>
<div n="27" type="v">Et cum adduxissent illos, statuerunt in concilio : et interrogavit eos princeps sacerdotum,</div>
<div n="28" type="v">dicens : Præcipiendo præcepimus vobis ne doceretis in nomine isto : et ecce replestis Jerusalem doctrina vestra : et vultis inducere super nos sanguinem hominis istius.</div>
<div n="29" type="v">Respondens autem Petrus, et Apostoli, dixerunt : Obedire oportet Deo magis quam hominibus.</div>
<div n="30" type="v">Deus patrum nostrorum suscitavit Jesum, quem vos interemistis, suspendentes in ligno.</div>
<div n="31" type="v">Hunc principem et salvatorem Deus exaltavit dextera sua ad dandam pœnitentiam Israëli, et remissionem peccatorum :</div>
<div n="32" type="v">et nos sumus testes horum verborum, et Spiritus Sanctus, quem dedit Deus omnibus obedientibus sibi.</div>
<div n="33" type="v">Hæc cum audissent, dissecabantur, et cogitabant interficere illos.</div>
<div n="34" type="v">Surgens autem quidam in concilio pharisæus, nomine Gamaliel, legisdoctor, honorabilis universæ plebi, jussit foras ad breve homines fieri,</div>
<div n="35" type="v">dixitque ad illos : Viri Israëlitæ, attendite vobis super hominibus istis quid acturi sitis.</div>
<div n="36" type="v">Ante hos enim dies extitit Theodas, dicens se esse aliquem, cui consensit numerus virorum circiter quadringentorum : qui occisus est : et omnes qui credebant ei, dissipati sunt, et redacti ad nihilum.</div>
<div n="37" type="v">Post hunc extitit Judas Galilæus in diebus professionis, et avertit populum post se, et ipse periit : et omnes quotquot consenserunt ei, dispersi sunt.</div>
<div n="38" type="v">Et nunc itaque dico vobis, discedite ab hominibus istis, et sinite illos : quoniam si est ex hominibus consilium hoc, aut opus, dissolvetur :</div>
<div n="39" type="v">si vero ex Deo est, non poteritis dissolvere illud, ne forte et Deo repugnare inveniamini. Consenserunt autem illi.</div>
<div n="40" type="v">Et convocantes Apostolos, cæsis denuntiaverunt ne omnino loquerentur in nomine Jesu, et dimiserunt eos.</div>
<div n="41" type="v">Et illi quidem ibant gaudentes a conspectu concilii, quoniam digni habiti sunt pro nomine Jesu contumeliam pati.</div>
<div n="42" type="v">Omni autem die non cessabant in templo, et circa domos docentes, et evangelizantes Christum Jesum.</div>
</div>
<div n="6" type="ch">
<div n="1" type="v">In diebus illis, crescente numero discipulorum, factum est murmur Græcorum adversus Hebræos, eo quod despicerentur in ministerio quotidiano viduæ eorum.</div>
<div n="2" type="v">Convocantes autem duodecim multitudinem discipulorum, dixerunt : Non est æquum nos derelinquere verbum Dei, et ministrare mensis.</div>
<div n="3" type="v">Considerate ergo fratres, viros ex vobis boni testimonii septem, plenos Spiritu Sancto, et sapientia, quos constituamus super hoc opus.</div>
<div n="4" type="v">Nos vero orationi, et ministerio verbi instantes erimus.</div>
<div n="5" type="v">Et placuit sermo coram omni multitudine. Et elegerunt Stephanum, virum plenum fide, et Spiritu Sancto, et Philippum, et Prochorum, et Nicanorem, et Timonem, et Parmenam, et Nicolaum advenam Antiochenum.</div>
<div n="6" type="v">Hos statuerunt ante conspectum Apostolorum : et orantes imposuerunt eis manus.</div>
<div n="7" type="v">Et verbum Domini crescebat, et multiplicabatur numerus discipulorum in Jerusalem valde : multa etiam turba sacerdotum obediebat fidei.</div>
<div n="8" type="v">Stephanus autem plenus gratia et fortitudine, faciebat prodigia et signa magna in populo.</div>
<div n="9" type="v">Surrexerunt autem quidam de synagoga, quæ appellatur Libertinorum, et Cyrenensium, et Alexandrinorum, et eorum qui erant a Cilicia, et Asia, disputantes cum Stephano :</div>
<div n="10" type="v">et non poterant resistere sapientiæ, et Spiritui, qui loquebatur.</div>
<div n="11" type="v">Tunc summiserunt viros, qui dicerent se audivisse eum dicentem verba blasphemiæ in Moysen et in Deum.</div>
<div n="12" type="v">Commoverunt itaque plebem, et seniores, et scribas : et concurrentes rapuerunt eum, et adduxerunt in concilium,</div>
<div n="13" type="v">et statuerunt falsos testes, qui dicerent : Homo iste non cessat loqui verba adversus locum sanctum, et legem :</div>
<div n="14" type="v">audivimus enim eum dicentem : quoniam Jesus Nazarenus hic destruet locum istum, et mutabit traditiones, quas tradidit nobis Moyses.</div>
<div n="15" type="v">Et intuentes eum omnes qui sedebant in concilio, viderunt faciem ejus tamquam faciem angeli.</div>
</div>
<div n="7" type="ch">
<div n="1" type="v">Dixit autem princeps sacerdotum : Si hæc ita se habent ?</div>
<div n="2" type="v">Qui ait : Viri fratres et patres, audite : Deus gloriæ apparuit patri nostro Abrahæ cum esset in Mesopotamia, prius quam moraretur in Charan,</div>
<div n="3" type="v">et dixit ad illum : Exi de terra tua, et de cognatione tua, et veni in terram quam monstravero tibi.</div>
<div n="4" type="v">Tunc exiit de terra Chaldæorum, et habitavit in Charan. Et inde, postquam mortuus est pater ejus, transtulit illum in terram istam, in qua nunc vos habitatis.</div>
<div n="5" type="v">Et non dedit illi hæreditatem in ea, nec passum pedis : sed repromisit dare illi eam in possessionem, et semini ejus post ipsum, cum non haberet filium.</div>
<div n="6" type="v">Locutus est autem ei Deus : Quia erit semen ejus accola in terra aliena, et servituti eos subjicient, et male tractabunt eos annis quadringentis :</div>
<div n="7" type="v">et gentem cui servierint, judicabo ego, dixit Dominus : et post hæc exibunt, et servient mihi in loco isto.</div>
<div n="8" type="v">Et dedit illi testamentum circumcisionis : et sic genuit Isaac, et circumcidit eum die octavo : et Isaac, Jacob : et Jacob, duodecim patriarchas.</div>
<div n="9" type="v">Et patriarchæ æmulantes, Joseph vendiderunt in Ægyptum, et erat Deus cum eo :</div>
<div n="10" type="v">et eripuit eum ex omnibus tribulationibus ejus : et dedit ei gratiam et sapientiam in conspectu pharaonis regis Ægypti, et constituit eum præpositum super Ægyptum, et super omnem domum suam.</div>
<div n="11" type="v">Venit autem fames in universam Ægyptum, et Chanaan, et tribulatio magna : et non inveniebant cibos patres nostri.</div>
<div n="12" type="v">Cum audisset autem Jacob esse frumentum in Ægypto, misit patres nostros primum :</div>
<div n="13" type="v">et in secundo cognitus est Joseph a fratribus suis, et manifestatum est Pharaoni genus ejus.</div>
<div n="14" type="v">Mittens autem Joseph accersivit Jacob patrem suum, et omnem cognationem suam in animabus septuaginta quinque.</div>
<div n="15" type="v">Et descendit Jacob in Ægyptum : et defunctus est ipse, et patres nostri.</div>
<div n="16" type="v">Et translati sunt in Sichem, et positi sunt in sepulchro, quod emit Abraham pretio argenti a filiis Hemor filii Sichem.</div>
<div n="17" type="v">Cum autem appropinquaret tempus promissionis, quam confessus erat Deus Abrahæ, crevit populus, et multiplicatus est in Ægypto,</div>
<div n="18" type="v">quoadusque surrexit alius rex in Ægypto, qui non sciebat Joseph.</div>
<div n="19" type="v">Hic circumveniens genus nostrum, afflixit patres nostros ut exponerent infantes suos, ne vivificarentur.</div>
<div n="20" type="v">Eodem tempore natus est Moyses et fuit gratus Deo, qui nutritus est tribus mensibus in domo patris sui.</div>
<div n="21" type="v">Exposito autem illo, sustulit eum filia Pharaonis, et nutrivit eum sibi in filium.</div>
<div n="22" type="v">Et eruditus est Moyses omni sapientia Ægyptiorum, et erat potens in verbis, et in operibus suis.</div>
<div n="23" type="v">Cum autem impleretur ei quadraginta annorum tempus, ascendit in cor ejus ut visitaret fratres suos filios Israël.</div>
<div n="24" type="v">Et cum vidisset quemdam injuriam patientem, vindicavit illum, et fecit ultionem ei qui injuriam sustinebat, percusso Ægyptio.</div>
<div n="25" type="v">Existimabat autem intelligere fratres, quoniam Deus per manum ipsius daret salutem illis : at illi non intellexerunt.</div>
<div n="26" type="v">Sequenti vero die apparuit illis litigantibus : et reconciliabat eos in pace, dicens : Viri, fratres estis, ut quid nocetis alterutrum ?</div>
<div n="27" type="v">Qui autem injuriam faciebat proximo, repulit eum, dicens : Quis te constituit principem et judicem super nos ?</div>
<div n="28" type="v">Numquid interficere me tu vis, quemadmodum interfecisti heri Ægyptium ?</div>
<div n="29" type="v">Fugit autem Moyses in verbo isto : et factus est advena in terra Madian, ubi generavit filios duos.</div>
<div n="30" type="v">Et expletis annis quadraginta, apparuit illi in deserto montis Sina angelus in igne flammæ rubi.</div>
<div n="31" type="v">Moyses autem videns, admiratus est visum. Et accedente illo ut consideraret, facta est ad eum vox Domini, dicens :</div>
<div n="32" type="v">Ego sum Deus patrum tuorum, Deus Abraham, Deus Isaac, et Deus Jacob. Tremefactus autem Moyses, non audebat considerare.</div>
<div n="33" type="v">Dixit autem illi Dominus : Solve calceamentum pedum tuorum : locus enim in quo stas, terra sancta est.</div>
<div n="34" type="v">Videns vidi afflictionem populi mei, qui est in Ægypto, et gemitum eorum audivi, et descendi liberare eos. Et nunc veni, et mittam te in Ægyptum.</div>
<div n="35" type="v">Hunc Moysen, quem negaverunt, dicentes : Quis te constituit principem et judicem ? hunc Deus principem et redemptorem misit, cum manu angeli qui apparuit illi in rubo.</div>
<div n="36" type="v">Hic eduxit illos faciens prodigia, et signa in terra Ægypti, et in rubro mari, et in deserto annis quadraginta.</div>
<div n="37" type="v">Hic est Moyses, qui dixit filiis Israël : Prophetam suscitabit vobis Deus de fratribus vestris, tamquam me, ipsum audietis.</div>
<div n="38" type="v">Hic est qui fuit in ecclesia in solitudine cum angelo, qui loquebatur ei in monte Sina, et cum patribus nostris : qui accepit verba vitæ dare nobis.</div>
<div n="39" type="v">Cui noluerunt obedire patres nostri : sed repulerunt, et aversi sunt cordibus suis in Ægyptum,</div>
<div n="40" type="v">dicentes ad Aaron : Fac nobis deos, qui præcedant nos : Moyses enim hic, qui eduxit nos de terra Ægypti, nescimus quid factum sit ei.</div>
<div n="41" type="v">Et vitulum fecerunt in diebus illis, et obtulerunt hostiam simulacro, et lætabantur in operibus manuum suarum.</div>
<div n="42" type="v">Convertit autem Deus, et tradidit eos servire militiæ cæli, sicut scriptum est in libro prophetarum : Numquid victimas et hostias obtulistis mihi annis quadraginta in deserto, domus Israël ?</div>
<div n="43" type="v">Et suscepistis tabernaculum Moloch, et sidus Dei vestri Rempham, figuras quas fecistis adorare eas et transferam vos trans Babylonem.</div>
<div n="44" type="v">Tabernaculum testimonii fui cum patribus nostris in deserto, sicut disposuit illis Deus, loquens ad Moysen, ut faceret illud secundum formam quam viderat.</div>
<div n="45" type="v">Quod et induxerunt, suscipientes patres nostri cum Jesu in possessionem gentium, quas expulit Deus a facie patrum nostrorum, usque in diebus David,</div>
<div n="46" type="v">qui invenit gratiam ante Deum, et petiit ut inveniret tabernaculum Deo Jacob.</div>
<div n="47" type="v">Salomon autem ædificavit illi domum.</div>
<div n="48" type="v">Sed non Excelsus in manufactis habitat, sicut propheta dicit :</div>
<div n="49" type="v">Cælum mihi sedes est : terra autem scabellum pedum meorum. Quam domum ædificabitis mihi, dicit Dominus ? aut quis locus requietionis meæ est ?</div>
<div n="50" type="v">Nonne manus mea fecit hæc omnia ?</div>
<div n="51" type="v">Dura cervice, et incircumcisis cordibus, et auribus, vos semper Spiritui Sancto resistitis ; sicut patres vestri, ita et vos.</div>
<div n="52" type="v">Quem prophetarum non sunt persecuti patres vestri ? Et occiderunt eos qui prænuntiabant de adventu Justi, cujus vos nunc proditores et homicidæ fuistis :</div>
<div n="53" type="v">qui accepistis legem in dispositione angelorum, et non custodistis.</div>
<div n="54" type="v">Audientes autem hæc dissecabantur cordibus suis, et stridebant dentibus in eum.</div>
<div n="55" type="v">Cum autem esset plenus Spiritu Sancto, intendens in cælum, vidit gloriam Dei, et Jesum stantem a dextris Dei. Et ait : Ecce video cælos apertos, et Filium hominis stantem a dextris Dei.</div>
<div n="56" type="v">Exclamantes autem voce magna continuerunt aures suas, et impetum fecerunt unanimiter in eum.</div>
<div n="57" type="v">Et ejicientes eum extra civitatem lapidabant : et testes deposuerunt vestimenta sua secus pedes adolescentis qui vocabatur Saulus.</div>
<div n="58" type="v">Et lapidabant Stephanum invocantem, et dicentem : Domine Jesu, suscipe spiritum meum.</div>
<div n="59" type="v">Positis autem genibus, clamavit voce magna, dicens : Domine, ne statuas illis hoc peccatum. Et cum hoc dixisset, obdormivit in Domino. Saulus autem erat consentiens neci ejus.</div>
</div>
<div n="8" type="ch">
<div n="1" type="v">Facta est autem in illa die persecutio magna in ecclesia, quæ erat Jerosolymis, et omnes dispersi sunt per regiones Judææ et Samariæ præter Apostolos.</div>
<div n="2" type="v">Curaverunt autem Stephanum viri timorati, et fecerunt planctum magnum super eum.</div>
<div n="3" type="v">Saulus autem devastabat ecclesiam per domos intrans, et trahens viros ac mulieres tradebat in custodiam.</div>
<div n="4" type="v">Igitur qui dispersi erant pertransibant, evangelizantes verbum Dei.</div>
<div n="5" type="v">Philippus autem descendens in civitatem Samariæ, prædicabant illis Christum.</div>
<div n="6" type="v">Intendebant autem turbæ his quæ a Philippo dicebantur unanimiter audientes, et videntes signa quæ faciebat.</div>
<div n="7" type="v">Multi enim eorum qui habebant spiritus immundos, clamantes voce magna exibant. Multi autem paralytici et claudi curati sunt.</div>
<div n="8" type="v">Factum est ergo gaudium magnum in illa civitate.</div>
<div n="9" type="v">Vir autem quidam nomine Simon, qui ante fuerat in civitate magnus, seducens gentem Samariæ, dicens se esse aliquem magnum :</div>
<div n="10" type="v">cui auscultabant omnes a minimo usque ad maximum, dicentes : Hic est virtus Dei, quæ vocatur magna.</div>
<div n="11" type="v">Attendebant autem eum : propter quod multo tempore magiis suis dementasset eos.</div>
<div n="12" type="v">Cum vero credidissent Philippo evangelizanti de regno Dei, in nomine Jesu Christi baptizabantur viri ac mulieres.</div>
<div n="13" type="v">Tunc Simon et ipse credidit : et cum baptizatus esset, adhærebat Philippo. Videns etiam signa et virtutes maximas fieri, stupens admirabatur.</div>
<div n="14" type="v">Cum autem audissent Apostoli, qui erant Jerosolymis, quod recepisset Samaria verbum Dei, miserunt ad eos Petrum et Joannem.</div>
<div n="15" type="v">Qui cum venissent, oraverunt pro ipsis ut acciperent Spiritum Sanctum :</div>
<div n="16" type="v">nondum enim in quemquam illorum venerat, sed baptizati tantum erant in nomine Domini Jesu.</div>
<div n="17" type="v">Tunc imponebant manus super illos, et accipiebant Spiritum Sanctum.</div>
<div n="18" type="v">Cum vidisset autem Simon quia per impositionem manus Apostolorum daretur Spiritus Sanctus, obtulit eis pecuniam,</div>
<div n="19" type="v">dicens : Date et mihi hanc potestatem, ut cuicumque imposuero manus, accipiat Spiritum Sanctum. Petrus autem dixit ad eum :</div>
<div n="20" type="v">Pecunia tua tecum sit in perditionem : quoniam donum Dei existimasti pecunia possideri.</div>
<div n="21" type="v">Non est tibi pars, neque sors in sermone isto ; cor enim tuum non est rectum coram Deo.</div>
<div n="22" type="v">Pœnitentiam itaque age ab hac nequitia tua : et roga Deum, si forte remittatur tibi hæc cogitatio cordis tui.</div>
<div n="23" type="v">In felle enim amaritudinis, et obligatione iniquitatis video te esse.</div>
<div n="24" type="v">Respondens autem Simon, dixit : Precamini vos pro me ad Dominum, ut nihil veniat super me horum quæ dixistis.</div>
<div n="25" type="v">Et illi quidem testificati, et locuti verbum Domini, redibant Jerosolymam, et multis regionibus Samaritanorum evangelizabant.</div>
<div n="26" type="v">Angelus autem Domini locutus est ad Philippum, dicens : Surge, et vade contra meridianum, ad viam quæ descendit ab Jerusalem in Gazam : hæc est deserta.</div>
<div n="27" type="v">Et surgens abiit. Et ecce vir Æthiops, eunuchus, potens Candacis reginæ Æthiopum, qui erat super omnes gazas ejus, venerat adorare in Jerusalem :</div>
<div n="28" type="v">et revertebatur sedens super currum suum, legensque Isaiam prophetam.</div>
<div n="29" type="v">Dixit autem Spiritus Philippo : Accede, et adjunge te ad currum istum.</div>
<div n="30" type="v">Accurrens autem Philippus, audivit eum legentem Isaiam prophetam, et dixit : Putasne intelligis quæ legis ?</div>
<div n="31" type="v">Qui ait : Et quomodo possum, si non aliquis ostenderit mihi ? Rogavitque Philippum ut ascenderet, et sederet secum.</div>
<div n="32" type="v">Locus autem Scripturæ, quem legebat, erat hic : Tamquam ovis ad occisionem ductus est : et sicus agnus coram tondente se, sine voce, sic non aperuit os suum.</div>
<div n="33" type="v">In humilitate judicium ejus sublatum est. Generationem ejus quis enarrabit, quoniam tolletur de terra vita ejus ?</div>
<div n="34" type="v">Respondens autem eunuchus Philippo, dixit : Obsecro te, de quo propheta dicit hoc ? de se, an de alio aliquo ?</div>
<div n="35" type="v">Aperiens autem Philippus os suum, et incipiens a Scriptura ista, evangelizavit illi Jesum.</div>
<div n="36" type="v">Et dum irent per viam, venerunt ad quamdam aquam : et ait eunuchus : Ecce aqua, quid prohibet me baptizari ?</div>
<div n="37" type="v">Dixit autem Philippus : Si credis ex toto corde, licet. Et respondens ait : Credo Filium Dei esse Jesum Christum.</div>
<div n="38" type="v">Et jussit stare currum : et descenderunt uterque in aquam, Philippus et eunuchus, et baptizavit eum.</div>
<div n="39" type="v">Cum autem ascendissent de aqua, Spiritus Domini rapuit Philippum, et amplius non vidit eum eunuchus. Ibat autem per viam suam gaudens.</div>
<div n="40" type="v">Philippus autem inventus est in Azoto, et pertransiens evangelizabat civitatibus cunctis, donec veniret Cæsaream.</div>
</div>
<div n="9" type="ch">
<div n="1" type="v">Saulus autem adhuc spirans minarum, et cædis in discipulos Domini, accessit ad principem sacerdotum,</div>
<div n="2" type="v">et petiit ab eo epistolas in Damascum ad synagogas : ut si quos invenisset hujus viæ viros, ac mulieres, vinctos perduceret in Jerusalem.</div>
<div n="3" type="v">Et cum iter faceret, contigit ut appropinquaret Damasco : et subito circumfulsit eum lux de cælo.</div>
<div n="4" type="v">Et cadens in terram audivit vocem dicentem sibi : Saule, Saule, quid me persequeris ?</div>
<div n="5" type="v">Qui dixit : Quis es Domine ? Et ille : Ego sum Jesus, quem tu persequeris : durum est tibi contra stimulum calcitrare.</div>
<div n="6" type="v">Et tremens ac stupens dixit : Domine, quid me vis facere ?</div>
<div n="7" type="v">Et Dominus ad eum : Surge, et ingredere civitatem, et ibi dicetur tibi quid te oporteat facere. Viri autem illi, qui comitabantur cum eo, stabant stupefacti, audientes quidem vocem, neminem autem videntes.</div>
<div n="8" type="v">Surrexit autem Saulus de terra, apertisque oculis nihil videbat. Ad manus autem illum trahentes, introduxerunt Damascum.</div>
<div n="9" type="v">Et erat ibi tribus diebus non videns, et non manducavit, neque bibit.</div>
<div n="10" type="v">Erat autem quidam discipulus Damasci, nomine Ananias : et dixit ad illum in visu Dominus : Anania. At ille ait : Ecce ego, Domine.</div>
<div n="11" type="v">Et Dominus ad eum : Surge, et vade in vicum qui vocatur Rectus : et quære in domo Judæ Saulum nomine Tarsensem : ecce enim orat.</div>
<div n="12" type="v">(Et vidit virum Ananiam nomine, introëuntem, et imponentem sibi manus ut visum recipiat.)</div>
<div n="13" type="v">Respondit autem Ananias : Domine, audivi a multis de viro hoc, quanta mala fecerit sanctis tuis in Jerusalem :</div>
<div n="14" type="v">et hic habet potestatem a principibus sacerdotum alligandi omnes qui invocant nomen tuum.</div>
<div n="15" type="v">Dixit autem ad eum Dominus : Vade, quoniam vas electionis est mihi iste, ut portet nomen meum coram gentibus, et regibus, et filiis Israël.</div>
<div n="16" type="v">Ego enim ostendam illi quanta oporteat eum pro nomine meo pati.</div>
<div n="17" type="v">Et abiit Ananias, et introivit in domum : et imponens ei manus, dixit : Saule frater, Dominus misit me Jesus, qui apparuit tibi in via qua veniebas, ut videas, et implearis Spiritu Sancto.</div>
<div n="18" type="v">Et confestim ceciderunt ab oculis ejus, tamquam squamæ, et visum recepit : et surgens baptizatus est.</div>
<div n="19" type="v">Et cum accepisset cibum, confortatus est. Fuit autem cum discipulis qui erant Damasci, per dies aliquot.</div>
<div n="20" type="v">Et continuo in synagogis prædicabat Jesum, quoniam hic est Filius Dei.</div>
<div n="21" type="v">Stupebant autem omnes qui audiebant, et dicebant : Nonne hic est qui expugnabat in Jerusalem eos qui invocabant nomen istud : et huc ad hoc venit ut vinctos illos duceret ad principes sacerdotum ?</div>
<div n="22" type="v">Saulus autem multo magis convalescebat, et confundebat Judæos, qui habitabant Damasci, affirmans quoniam hic est Christus.</div>
<div n="23" type="v">Cum autem implerentur dies multi, consilium fecerunt in unum Judæi, ut eum interficerent.</div>
<div n="24" type="v">Notæ autem factæ sunt Saulo insidiæ eorum. Custodiebant autem et portas die ac nocte, ut eum interficerent.</div>
<div n="25" type="v">Accipientes autem eum discipuli nocte, per murum dimiserunt eum, submittentes in sporta.</div>
<div n="26" type="v">Cum autem venisset in Jerusalem, tentabat se jungere discipulis, et omnes timebant eum, non credentes quod esset discipulus.</div>
<div n="27" type="v">Barnabas autem apprehensum illum duxit ad Apostolos : et narravit illis quomodo in via vidisset Dominum, et quia locutus est ei, et quomodo in Damasco fiducialiter egerit in nomine Jesu.</div>
<div n="28" type="v">Et erat cum illis intrans et exiens in Jerusalem, et fiducialiter agens in nomine Domini.</div>
<div n="29" type="v">Loquebatur quoque gentibus, et disputabat cum Græcis : illi autem quærebant occidere eum.</div>
<div n="30" type="v">Quod cum cognovissent fratres, deduxerunt eum Cæsaream, et dimiserunt Tarsum.</div>
<div n="31" type="v">Ecclesia quidem per totam Judæam, et Galilæam, et Samariam habebat pacem, et ædificabatur ambulans in timore Domini, et consolatione Sancti Spiritus replebatur.</div>
<div n="32" type="v">Factum est autem, ut Petrus dum pertransiret universos, deveniret ad sanctos qui habitabant Lyddæ.</div>
<div n="33" type="v">Invenit autem ibi hominem quemdam, nomine Æneam, ab annis octo jacentem in grabato, qui erat paralyticus.</div>
<div n="34" type="v">Et ait illi Petrus : Ænea, sanat te Dominus Jesus Christus : surge, et sterne tibi. Et continuo surrexit.</div>
<div n="35" type="v">Et viderunt eum omnes qui habitabant Lyddæ et Saronæ : qui conversi sunt ad Dominum.</div>
<div n="36" type="v">In Joppe autem fuit quædam discipula, nomine Tabitha, quæ interpretata dicitur Dorcas. Hæc erat plena operibus bonis, et eleemosynis, quas faciebat.</div>
<div n="37" type="v">Factum est autem in diebus illis ut infirmata moreretur. Quam cum lavissent, posuerunt eam in cœnaculo.</div>
<div n="38" type="v">Cum autem prope esset Lydda ad Joppen, discipuli audientes quia Petrus esset in ea, miserunt duos viros ad eum, rogantes : Ne pigriteris venire ad nos.</div>
<div n="39" type="v">Exsurgens autem Petrus venit cum illis. Et cum advenisset, duxerunt illum in cœnaculum : et circumsteterunt illum omnes viduæ flentes, et ostendentes ei tunicas, et vestes, quas faciebat illis Dorcas.</div>
<div n="40" type="v">Ejectis autem omnibus foras, Petrus ponens genua oravit : et conversus ad corpus, dixit : Tabitha, surge. At illa aperuit oculos suos : et viso Petro, resedit.</div>
<div n="41" type="v">Dans autem illi manum, erexit eam. Et cum vocasset sanctos, et viduas, assignavit eam vivam.</div>
<div n="42" type="v">Notum autem factum est per universam Joppen : et crediderunt multi in Domino.</div>
<div n="43" type="v">Factum est autem ut dies multos moraretur in Joppe, apud Simonem quemdam coriarium.</div>
</div>
<div n="10" type="ch">
<div n="1" type="v">Vir autem quidam erat in Cæsarea, nomine Cornleius, centurio cohortis quæ dicitur Italica,</div>
<div n="2" type="v">religiosus, ac timens Deum cum omni domo sua, faciens eleemosynas multas plebi, et deprecans Deum semper :</div>
<div n="3" type="v">is vidit in visu manifeste, quasi hora diei nona, angelum Dei introëuntem ad se, et dicentem sibi : Corneli.</div>
<div n="4" type="v">At ille intuens eum, timore correptus, dixit : Quid est, Domine ? Dixit autem illi : Orationes tuæ et eleemosynæ tuæ ascenderunt in memoriam in conspectu Dei.</div>
<div n="5" type="v">Et nunc mitte viros in Joppen, et accersi Simonem quemdam, qui cognominatur Petrus :</div>
<div n="6" type="v">hic hospitatur apud Simonem quemdam coriarium, cujus est domus juxta mare : hic dicet tibi quid te oporteat facere.</div>
<div n="7" type="v">Et cum discessisset angelus qui loquebatur illi, vocavit duos domesticos suos, et militem metuentem Dominum ex his qui illi parebant.</div>
<div n="8" type="v">Quibus cum narrasset omnia, misit illos in Joppen.</div>
<div n="9" type="v">Postera autem die, iter illis facientibus, et appropinquantibus civitati, ascendit Petrus in superiora ut oraret circa horam sextam.</div>
<div n="10" type="v">Et cum esuriret, voluit gustare. Parantibus autem illis, cecidit super eum mentis excessus :</div>
<div n="11" type="v">et vidit cælum apertum, et descendens vas quoddam, velut linteum magnum, quatuor initiis submitti de cælo in terram,</div>
<div n="12" type="v">in quo erant omnia quadrupedia, et serpentia terræ, et volatilia cæli.</div>
<div n="13" type="v">Et facta est vox ad eum : Surge Petre, occide, et manduca.</div>
<div n="14" type="v">Ait autem Petrus : Absit Domine, quia numquam manducavi omne commune et immundum.</div>
<div n="15" type="v">Et vox iterum secundo ad eum : Quod Deus purificavit, tu commune ne dixeris.</div>
<div n="16" type="v">Hoc autem factum est per ter : et statim receptum est vas in cælum.</div>
<div n="17" type="v">Et dum intra se hæsitaret Petrus quidnam esset visio, quam vidisset : ecce viri qui missi erant a Cornelio, inquirentes domum Simonis, astiterunt ad januam.</div>
<div n="18" type="v">Et cum vocassent, interrogabant, si Simon, qui cognominatur Petrus, illic haberet hospitium.</div>
<div n="19" type="v">Petro autem cogitante de visione, dixit Spiritus ei : Ecce viri tres quærunt te.</div>
<div n="20" type="v">Surge itaque, descende, et vade cum eis nihil dubitans : quia ego misi illos.</div>
<div n="21" type="v">Descendens autem Petrus ad viros, dixit : Ecce ego sum, quem quæritis : quæ causa est, propter quam venistis ?</div>
<div n="22" type="v">Qui dixerunt : Cornelius centurio, vir justus, et timens Deum, et testimonium habens ab universa gente Judæorum, responsum accepit ab angelo sancto accersire te in domum suam, et audire verba abs te.</div>
<div n="23" type="v">Introducens ergo eos, recepit hospitio. Sequenti autem die surgens profectus est cum illis ; et quidam ex fratribus ab Joppe comitati sunt eum.</div>
<div n="24" type="v">Altera autem die introivit Cæsaream. Cornelius vero exspectabat illos, convocatis cognatis suis, et necessariis amicis.</div>
<div n="25" type="v">Et factum est cum introisset Petrus, obvius venit ei Cornelius, et procidens ad pedes ejus adoravit.</div>
<div n="26" type="v">Petrus vero elevavit eum, dicens : Surge, et ego ipse homo sum.</div>
<div n="27" type="v">Et loquens cum illo intravit, et invenit multos qui convenerant :</div>
<div n="28" type="v">dixitque ad illos : Vos scitis quomodo abominatum sit viro Judæo conjungi, aut accedere ad alienigenam : sed mihi ostendit Deus neminem communem aut immundum dicere hominem.</div>
<div n="29" type="v">Propter quod sine dubitatione veni accersitus. Interrogo ergo, quam ob causam accersistis me ?</div>
<div n="30" type="v">Et Cornelius ait : A nudiusquarta die usque ad hanc horam, orans eram hora nona in domo mea, et ecce vir stetit ante me in veste candida, et ait :</div>
<div n="31" type="v">Corneli, exaudita est oratio tua, et eleemosynæ tuæ commemoratæ sunt in conspectu Dei.</div>
<div n="32" type="v">Mitte ergo in Joppen, et accersi Simonem, qui cognominatur Petrus : hic hospitatur in domo Simonis coriarii juxta mare.</div>
<div n="33" type="v">Confestim ergo misi ad te : et tu benefecisti veniendo. Nunc ergo omnes nos in conspectu tuo adsumus audire omnia quæcumque tibi præcepta sunt a Domino.</div>
<div n="34" type="v">Aperiens autem Petrus os suum, dixit : In veritate comperi quia non est personarum acceptor Deus ;</div>
<div n="35" type="v">sed in omni gente qui timet eum, et operatur justitiam, acceptus est illi.</div>
<div n="36" type="v">Verbum misit Deus filiis Israël, annuntians pacem per Jesum Christum (hic est omnium Dominus).</div>
<div n="37" type="v">Vos scitis quod factum est verbum per universam Judæum : incipiens enim a Galilæa post baptismum, quod prædicavit Joannes,</div>
<div n="38" type="v">Jesum a Nazareth : quomodo unxit eum Deus Spiritu Sancto, et virtute, qui pertransiit benefaciendo, et sanando omnes oppressos a diabolo, quoniam Deus erat cum illo.</div>
<div n="39" type="v">Et nos testes sumus omnium quæ fecit in regione Judæorum, et Jerusalem, quem occiderunt suspendentes in ligno.</div>
<div n="40" type="v">Hunc Deus suscitavit tertia die, et dedit eum manifestum fieri,</div>
<div n="41" type="v">non omni populo, sed testibus præordinatis a Deo : nobis, qui manducavimus et bibimus cum illo postquam resurrexit a mortuis.</div>
<div n="42" type="v">Et præcepit nobis prædicare populo, et testificari, quia ipse est qui constitutus est a Deo judex vivorum et mortuorum.</div>
<div n="43" type="v">Huic omnes prophetæ testimonium perhibent remissionem peccatorum accipere per nomen ejus omnes qui credunt in eum.</div>
<div n="44" type="v">Adhuc loquente Petro verba hæc, cecidit Spiritus Sanctus super omnes qui audiebant verbum.</div>
<div n="45" type="v">Et obstupuerunt ex circumcisione fideles qui venerant cum Petro : quia et in nationes gratia Spiritus Sancti effusa est.</div>
<div n="46" type="v">Audiebant enim illos loquentes linguis, et magnificantes Deum.</div>
<div n="47" type="v">Tunc respondit Petrus : Numquid aquam quis prohibere potest ut non baptizentur hi qui Spiritum Sanctum acceperunt sicut et nos ?</div>
<div n="48" type="v">Et jussit eos baptizari in nomine Domini Jesu Christi. Tunc rogaverunt eum ut maneret apud eos aliquot diebus.</div>
</div>
<div n="11" type="ch">
<div n="1" type="v">Audierunt autem Apostoli, et fratres, qui erant in Judæa, quoniam et gentes receperunt verbum Dei.</div>
<div n="2" type="v">Cum autem ascendisset Petrus Jerosolymam, disceptabant adversus illum qui erant ex circumcisione,</div>
<div n="3" type="v">dicentes : Quare introisti ad viros præputium habentes, et manducasti cum illis ?</div>
<div n="4" type="v">Incipiens autem Petrus exponebat illis ordinem, dicens :</div>
<div n="5" type="v">Ego eram in civitate Joppe orans, et vidi in excessu mentis visionem, descendens vas quoddam velut linteum magnum quatuor initiis summitti de cælo, et venit usque ad me.</div>
<div n="6" type="v">In quod intuens considerabam, et vidi quadrupedia terræ, et bestias, et reptilia, et volatilia cæli.</div>
<div n="7" type="v">Audivi autem et vocem dicentem mihi : Surge Petre, occide, et manduca.</div>
<div n="8" type="v">Dixi autem : Nequaquam Domine : quia commune aut immundum numquam introivit in os meum.</div>
<div n="9" type="v">Respondit autem vox secundo de cælo : Quæ Deus mundavit, tu ne commune dixeris.</div>
<div n="10" type="v">Hoc autem factum est per ter : et recepta sunt omnia rursum in cælum.</div>
<div n="11" type="v">Et ecce viri tres confestim astiterunt in domo in qua eram, missi a Cæsarea ad me.</div>
<div n="12" type="v">Dixit autem Spiritus mihi ut irem cum illis, nihil hæsitans. Venerunt autem mecum et sex fratres isti, et ingressi sumus in domum viri.</div>
<div n="13" type="v">Narravit autem nobis, quomodo vidisset angelum in domo sua, stantem et dicentem sibi : Mitte in Joppen, et accersi Simonem, qui cognominatur Petrus,</div>
<div n="14" type="v">qui loquetur tibi verba in quibus salvus eris tu, et universa domus tua.</div>
<div n="15" type="v">Cum autem cœpissem loqui, cecidit Spiritus Sanctus super eos, sicut et in nos in initio.</div>
<div n="16" type="v">Recordatus sum autem verbi Domini, sicut dicebat : Joannes quidem baptizavit aqua, vos autem baptizabimini Spiritu Sancto.</div>
<div n="17" type="v">Si ergo eamdem gratiam dedit illis Deus, sicut et nobis, qui credidimus in Dominum Jesum Christum : ego quis eram, qui possem prohibere Deum ?</div>
<div n="18" type="v">His auditis, tacuerunt : et glorificaverunt Deum, dicentes : Ergo et gentibus pœnitentiam dedit Deus ad vitam.</div>
<div n="19" type="v">Et illi quidem, qui dispersi fuerant a tribulatione, quæ facta fuerat sub Stephano, perambulaverunt usque Phœnicen, et Cyprum, et Antiochiam, nemini loquentes verbum, nisi solis Judæis.</div>
<div n="20" type="v">Erant autem quidam ex eis viri Cyprii, et Cyrenæi, qui cum introissent Antiochiam, loquebantur et ad Græcos, annuntiantes Dominum Jesum.</div>
<div n="21" type="v">Et erat manus Domini cum eis : multusque numerus credentium conversus est ad Dominum.</div>
<div n="22" type="v">Pervenit autem sermo ad aures ecclesiæ quæ erat Jerosolymis, super istis : et miserunt Barnabam usque ad Antiochiam.</div>
<div n="23" type="v">Qui cum pervenisset, et vidisset gratiam Dei, gavisus est : et hortabatur omnes in proposito cordis permanere in Domino :</div>
<div n="24" type="v">quia erat vir bonus, et plenus Spiritu Sancto, et fide. Et apposita est multa turba Domino.</div>
<div n="25" type="v">Profectus est autem Barnabas Tarsum, ut quæreret Saulum : quem cum invenisset, perduxit Antiochiam.</div>
<div n="26" type="v">Et annum totum conversati sunt ibi in ecclesia : et docuerunt turbam multam, ita ut cognominarentur primum Antiochiæ discipuli, christiani.</div>
<div n="27" type="v">In his autem diebus supervenerunt ab Jerosolymis prophetæ Antiochiam :</div>
<div n="28" type="v">et surgens unus ex eis nomine Agabus, significabat per spiritum famem magnam futuram in universo orbe terrarum, quæ facta est sub Claudio.</div>
<div n="29" type="v">Discipuli autem, prout quis habebat, proposuerunt singuli in ministerium mittere habitantibus in Judæa fratribus :</div>
<div n="30" type="v">quod et fecerunt, mittentes ad seniores per manus Barnabæ et Sauli.</div>
</div>
<div n="12" type="ch">
<div n="1" type="v">Eodem autem tempore misit Herodes rex manus, ut affligeret quosdam de ecclesia.</div>
<div n="2" type="v">Occidit autem Jacobum fratrem Joannis gladio.</div>
<div n="3" type="v">Videns autem quia placeret Judæis, apposuit ut apprehenderet et Petrum. Erant autem dies Azymorum.</div>
<div n="4" type="v">Quem cum apprehendisset, misit in carcerem, tradens quatuor quaternionibus militum custodiendum, volens post Pascha producere eum populo.</div>
<div n="5" type="v">Et Petrus quidem servabatur in carcere. Oratio autem fiebant sine intermissione ab ecclesia ad Deum pro eo.</div>
<div n="6" type="v">Cum autem producturus eum esset Herodes, in ipsa nocte erat Petrus dormiens inter duos milites, vinctus catenis duabus : et custodes ante ostium custodiebant carcerem.</div>
<div n="7" type="v">Et ecce angelus Domini astitit : et lumen refulsit in habitaculo : percussoque latere Petri, excitavit eum, dicens : Surge velociter. Et ceciderunt catenæ de manibus ejus.</div>
<div n="8" type="v">Dixit autem angelus ad eum : Præcingere, et calcea te caligas tuas. Et fecit sic. Et dixit illi : Circumda tibi vestimentum tuum, et sequere me.</div>
<div n="9" type="v">Et exiens sequebatur eum, et nesciebat quia verum est, quod fiebat per angelum : existimabat autem se visum videre.</div>
<div n="10" type="v">Transeuntes autem primam et secundam custodiam, venerunt ad portam ferream, quæ ducit ad civitatem : quæ ultro aperta est eis. Et exeuntes processerunt vicum unum : et continuo discessit angelus ab eo.</div>
<div n="11" type="v">Et Petrus ad se reversus, dixit : Nunc scio vere quia misit Dominus angelum suum, et eripuit me de manu Herodis, et de omni exspectatione plebis Judæorum.</div>
<div n="12" type="v">Consideransque venit ad domum Mariæ matris Joannis, qui cognominatus est Marcus, ubi erant multi congregati, et orantes.</div>
<div n="13" type="v">Pulsante autem eo ostium januæ, processit puella ad audiendum, nomine Rhode.</div>
<div n="14" type="v">Et ut cognovit vocem Petri, præ gaudio non aperuit januam, sed intro currens nuntiavit stare Petrum ante januam.</div>
<div n="15" type="v">At illi dixerunt ad eam : Insanis. Illa autem affirmabat sic se habere. Illi autem dicebant : Angelus ejus est.</div>
<div n="16" type="v">Petrus autem perseverabat pulsans. Cum autem aperuissent, viderunt eum, et obstupuerunt.</div>
<div n="17" type="v">Annuens autem eis manu ut tacerent, narravit quomodo Dominus eduxisset eum de carcere, dixitque : Nuntiate Jacobo et fratribus hæc. Et egressus abiit in alium locum.</div>
<div n="18" type="v">Facta autem die, erat non parva turbatio inter milites, quidnam factum esset de Petro.</div>
<div n="19" type="v">Herodes autem cum requisisset eum, et non invenisset, inquisitione facta de custodibus, jussit eos duci : descendensque a Judæa in Cæsaream, ibi commoratus est.</div>
<div n="20" type="v">Erat autem iratus Tyriis et Sidonis. At illi unanimes venerunt ad eum, et persuaso Blasto, qui erat super cubiculum regis, postulabant pacem, eo quod alerentur regiones eorum ab illo.</div>
<div n="21" type="v">Statuto autem die Herodes vestitus veste regia, sedit pro tribunali, et concionabatur ad eos.</div>
<div n="22" type="v">Populus autem acclamabat : Dei voces, et non hominis.</div>
<div n="23" type="v">Confestim autem percussit eum angelus Domini, eo quod non dedisset honorem Deo : et consumptus a vermibus, expiravit.</div>
<div n="24" type="v">Verbum autem Domini crescebat, et multiplicabatur.</div>
<div n="25" type="v">Barnabas autem et Saulus reversi sunt ab Jerosolymis expleto ministerio assumpto Joanne, qui cognominatus est Marcus.</div>
</div>
<div n="13" type="ch">
<div n="1" type="v">Erant autem in ecclesia, quæ erat Antiochiæ, prophetæ, et doctores, in quibus Barnabas, et Simon, qui vocabatur Niger, et Lucius Cyrenensis, et Manahen, qui erat Herodis Tetrarchæ collactaneus, et Saulus.</div>
<div n="2" type="v">Ministrantibus autem illis Domino, et jejunantibus, dixit illis Spiritus Sanctus : Segregate mihi Saulum et Barnabam in opus ad quod assumpsi eos.</div>
<div n="3" type="v">Tunc jejunantes, et orantes, imponentesque eis manus, dimiserunt illos.</div>
<div n="4" type="v">Et ipsi quidem missi a Spiritu Sancto abierunt Seleuciam : et inde navigaverunt Cyprum.</div>
<div n="5" type="v">Et cum venissent Salaminam, prædicabant verbum Dei in synagogis Judæorum. Habebant autem et Joannem in ministerio.</div>
<div n="6" type="v">Et cum perambulassent universam insulam usque Paphum, invenerunt quemdam virum magnum pseudoprophetam, Judæum, cui nomen erat Barjesu,</div>
<div n="7" type="v">qui erat cum proconsule Sergio Paulo viro prudente. Hic, accersitis Barnaba et Saulo, desiderabat audire verbum Dei.</div>
<div n="8" type="v">Resistebat autem illis Elymas magus (si enim interpretatur nomen ejus), quærens avertere proconsulem a fide.</div>
<div n="9" type="v">Saulus autem, qui et Paulus, repletus Spiritu Sancto, intuens in eum,</div>
<div n="10" type="v">dixit : O plene omni dolo et omni fallacia, fili diaboli, inimice omnis justitiæ, non desinis subvertere vias Domini rectas.</div>
<div n="11" type="v">Et nunc ecce manus Domini super te, et eris cæcus, non videns solem usque ad tempus. Et confestim cecidit in eum caligo, et tenebræ, et circuiens quærebat qui ei manum daret.</div>
<div n="12" type="v">Tunc proconsul cum vidisset factum, credidit admirans super doctrina Domini.</div>
<div n="13" type="v">Et cum a Papho navigassent Paulus, et qui cum eo erant, venerunt Pergen Pamphyliæ. Joannes autem discedens ab eis, reversus est Jerosolymam.</div>
<div n="14" type="v">Illi vero pertranseuntes Pergen, venerunt Antiochiam Pisidiæ : et ingressi synagogam die sabbatorum, sederunt.</div>
<div n="15" type="v">Post lectionem autem legis, et prophetarum, miserunt principes synagogæ ad eos, dicentes : Viri fratres, si quis est in vobis sermo exhortationis ad plebem, dicite.</div>
<div n="16" type="v">Surgens autem Paulus, et manu silentium indicens, ait : Viri Israëlitæ, et qui timetis Deum, audite :</div>
<div n="17" type="v">Deus plebis Israël elegit patres nostros, et plebem exaltavit cum essent incolæ in terra Ægypti, et in brachio excelso eduxit eos ex ea,</div>
<div n="18" type="v">et per quadraginta annorum tempus mores eorum sustinuit in deserto.</div>
<div n="19" type="v">Et destruens gentes septem in terra Chanaan, sorte distribuit eis terram eorum,</div>
<div n="20" type="v">quasi post quadringentos et quinquaginta annos : et post hæc dedit judices, usque ad Samuel prophetam.</div>
<div n="21" type="v">Et exinde postulaverunt regem : et dedit illis Deus Saul filium Cis, virum de tribu Benjamin, annis quadraginta :</div>
<div n="22" type="v">et amoto illo, suscitavit illis David regem : cui testimonium perhibens, dixit : Inveni David filium Jesse, virum secundum cor meum, qui faciet omnes voluntates meas.</div>
<div n="23" type="v">Hujus Deus ex semine secundum promissionem eduxit Israël salvatorem Jesum,</div>
<div n="24" type="v">prædicante Joanne ante faciem adventus ejus baptismum pœnitentiæ omni populo Israël.</div>
<div n="25" type="v">Cum impleret autem Joannes cursum suum, dicebat : Quem me arbitramini esse, non sum ego, sed ecce venit post me, cujus non sum dignus calceamenta pedum solvere.</div>
<div n="26" type="v">Viri fratres, filii generis Abraham, et qui in vobis timent Deum, vobis verbum salutis hujus missum est.</div>
<div n="27" type="v">Qui enim habitabant Jerusalem, et principes ejus hunc ignorantes, et voces prophetarum, quæ per omne sabbatum leguntur, judicantes impleverunt,</div>
<div n="28" type="v">et nullam causam mortis invenientes in eo, petierunt a Pilato, ut interficerent eum.</div>
<div n="29" type="v">Cumque consummassent omnia quæ de eo scripta erant, deponentes eum de ligno, posuerunt eum in monumento.</div>
<div n="30" type="v">Deus vero suscitavit eum a mortuis tertia die : qui visus est per dies multos his,</div>
<div n="31" type="v">qui simul ascenderant cum eo de Galilæa in Jerusalem : qui usque nunc sunt testes ejus ad plebem.</div>
<div n="32" type="v">Et nos vobis annuntiamus eam, quæ ad patres nostros repromissio facta est :</div>
<div n="33" type="v">quoniam hanc Deus adimplevit filiis nostris resuscitans Jesum, sicut et in Psalmo secundo scriptum est : Filius meus es tu, ego hodie genui te.</div>
<div n="34" type="v">Quod autem suscitavit eum a mortuis, amplius jam non reversurum in corruptionem, ita dixit : Quia dabo vobis sancta David fidelia.</div>
<div n="35" type="v">Ideoque et alias dicit : Non dabis sanctum tuum videre corruptionem.</div>
<div n="36" type="v">David enim in sua generatione cum administrasset, voluntati Dei dormivit : et appositus est ad patres suos, et vidit corruptionem.</div>
<div n="37" type="v">Quem vero Deus suscitavit a mortuis, non vidit corruptionem.</div>
<div n="38" type="v">Notum igitur sit vobis, viri fratres, quia per hunc vobis remissio peccatorum annuntiatur, et ab omnibus quibus non potuistis in lege Moysi justificari,</div>
<div n="39" type="v">in hoc omnis qui credit, justificatur.</div>
<div n="40" type="v">Videte ergo ne superveniat vobis quod dictum est in prophetis :</div>
<div n="41" type="v">Videte contemptores, et admiramini, et disperdimini : quia opus operor ego in diebus vestris, opus quod non credetis, si quis enarraverit vobis.</div>
<div n="42" type="v">Exeuntibus autem illis rogabant ut sequenti sabbato loquerentur sibi verba hæc.</div>
<div n="43" type="v">Cumque dimissa esset synagoga, secuti sunt multi Judæorum, et colentium advenarum, Paulum et Barnabam : qui loquentes suadebant eis ut permanerent in gratia Dei.</div>
<div n="44" type="v">Sequenti vero sabbato pene universa civitas convenit audire verbum Dei.</div>
<div n="45" type="v">Videntes autem turbas Judæi, repleti sunt zelo, et contradicebant his quæ a Paulo dicebantur, blasphemantes.</div>
<div n="46" type="v">Tunc constanter Paulus et Barnabas dixerunt : Vobis oportebat primum loqui verbum Dei : sed quoniam repellitis illud, et indignos vos judicatis æternæ vitæ, ecce convertimur ad gentes.</div>
<div n="47" type="v">Sic enim præcepit nobis Dominus : Posui te in lucem gentium, ut sis in salutem usque ad extremum terræ.</div>
<div n="48" type="v">Audientes autem gentes gavisæ sunt, et glorificabant verbum Domini : et crediderunt quotquot erant præordinati ad vitam æternam.</div>
<div n="49" type="v">Disseminabatur autem verbum Domini per universam regionem.</div>
<div n="50" type="v">Judæi autem concitaverunt mulieres religiosas, et honestas, et primos civitatis, et excitaverunt persecutionem in Paulum et Barnabam : et ejecerunt eos de finibus suis.</div>
<div n="51" type="v">At illi excusso pulvere pedum in eos, venerunt Iconium.</div>
<div n="52" type="v">Discipuli quoque replebantur gaudio, et Spiritu Sancto.</div>
</div>
<div n="14" type="ch">
<div n="1" type="v">Factum est autem Iconii, ut simul introirent in synagogam Judæorum, et loquerentur, ita ut crederet Judæorum et Græcorum copiosa multitudo.</div>
<div n="2" type="v">Qui vero increduli fuerunt Judæi, suscitaverunt, et ad iracundiam concitaverunt animas gentium adversus fratres.</div>
<div n="3" type="v">Multo igitur tempore demorati sunt, fiducialiter agentes in Domino, testimonium perhibente verbo gratiæ suæ, dante signa et prodigia fieri per manus eorum.</div>
<div n="4" type="v">Divisa est autem multitudo civitatis : et quidam quidem erant cum Judæis, quidam vero cum Apostolis.</div>
<div n="5" type="v">Cum autem factus esset impetus gentilium et Judæorum cum principibus suis, ut contumeliis afficerent, et lapidarent eos,</div>
<div n="6" type="v">intelligentes confugerunt ad civitates Lycaoniæ Lystram, et Derben, et universam in circuitu regionem, et ibi evangelizantes erant.</div>
<div n="7" type="v">Et quidam vir Lystris infirmus pedibus sedebat, claudus ex utero matris suæ, qui numquam ambulaverat.</div>
<div n="8" type="v">Hic audivit Paulum loquentem. Qui intuitus eum, et videns quia fidem haberet ut salvus fieret,</div>
<div n="9" type="v">dixit magna voce : Surge super pedes tuos rectus. Et exilivit, et ambulabat.</div>
<div n="10" type="v">Turbæ autem cum vidissent quod fecerat Paulus, levaverunt vocem suam lycaonice, dicentes : Dii similes facti hominibus, descenderunt ad nos.</div>
<div n="11" type="v">Et vocabant Barnabam Jovem, Paulum vero Mercurium : quoniam ipse erat dux verbi.</div>
<div n="12" type="v">Sacerdos quoque Jovis, qui erat ante civitatem, tauros, et coronas ante januas afferens, cum populis volebat sacrificare.</div>
<div n="13" type="v">Quod ubi audierunt Apostoli, Barnabas et Paulus, conscissis tunicis suis exilierunt in turbas clamantes,</div>
<div n="14" type="v">et dicentes : Viri, quid hæc facitis ? et nos mortales sumus, similes vobis homines, annuntiantes vobis ab his vanis converti ad Deum vivum, qui fecit cælum, et terram, et mare, et omnia quæ in eis sunt :</div>
<div n="15" type="v">qui in præteritis generationibus dimisit omnes gentes ingredi vias suas.</div>
<div n="16" type="v">Et quidem non sine testimonio semetipsum reliquit benefaciens de cælo, dans pluvias et tempora fructifera, implens cibo et lætitia corda nostra.</div>
<div n="17" type="v">Et hæc dicentes, vix sedaverunt turbas ne sibi immolarent.</div>
<div n="18" type="v">Supervenerunt autem quidam ab Antiochia et Iconio Judæi : et persuasis turbis, lapidantesque Paulum, traxerunt extra civitatem, existimantes eum mortuum esse.</div>
<div n="19" type="v">Circumdantibus autem eum discipulis, surgens intravit civitatem, et postera die profectus est cum Barnaba in Derben.</div>
<div n="20" type="v">Cumque evangelizassent civitati illi, et docuissent multos, reversi sunt Lystram, et Iconium, et Antiochiam,</div>
<div n="21" type="v">confirmantes animas discipulorum, exhortantesque ut permanerent in fide : et quoniam per multas tribulationes oportet nos intrare in regnum Dei.</div>
<div n="22" type="v">Et cum constituissent illis per singulas ecclesias presbyteros, et orassent cum jejunationibus, commendaverunt eos Domino, in quem crediderunt.</div>
<div n="23" type="v">Transeuntesque Pisidiam, venerunt in Pamphyliam,</div>
<div n="24" type="v">et loquentes verbum Domini in Perge, descendeunt in Attaliam :</div>
<div n="25" type="v">et inde navigaverunt Antiochiam, unde erant traditi gratiæ Dei in opus quod compleverunt.</div>
<div n="26" type="v">Cum autem venissent, et congregassent ecclesiam, retulerunt quanta fecisset Deus cum illis, et quia aperuisset gentibus ostium fidei.</div>
<div n="27" type="v">Morati sunt autem tempus non modicum cum discipulis.</div>
</div>
<div n="15" type="ch">
<div n="1" type="v">Et quidam descendentes de Judæa, docebant fratres : Quia nisi circumcidamini secundum morem Moysi, non potestis salvari.</div>
<div n="2" type="v">Facta ergo seditione non minima Paulo et Barnabæ adversus illos, statuerunt ut ascenderent Paulus, et Barnabas, et quidam alii ex aliis ad Apostolos et presbyteros in Jerusalem super hac quæstione.</div>
<div n="3" type="v">Illi ergo deducti ab ecclesia pertransibant Phœnicen et Samariam, narrantes conversionem gentium : et faciebant gaudium magnum omnibus fratribus.</div>
<div n="4" type="v">Cum autem venissent Jerosolymam, suscepti sunt ab ecclesia, et ab Apostolis, et senioribus annuntiantes quanta Deus fecisset cum illis.</div>
<div n="5" type="v">Surrexerunt autem quidam de hæresi pharisæorum, qui crediderunt, dicentes : Quia oportet circumcidi eos, præcipere quoque servare legem Moysi.</div>
<div n="6" type="v">Conveneruntque Apostoli et seniores videre de verbo hoc.</div>
<div n="7" type="v">Cum autem magna conquisitio fieret, surgens Petrus dixit ad eos : Viri fratres, vos scitis quoniam ab antiquis diebus Deus in nobis elegit, per os meum, audire gentes verbum Evangelii, et credere.</div>
<div n="8" type="v">Et qui novit corda Deus, testimonium perhibuit, dans illis Spiritum Sanctum, sicut et nobis,</div>
<div n="9" type="v">et nihil discrevit inter nos et illos, fide purificans corda eorum.</div>
<div n="10" type="v">Nunc ergo quid tentatis Deum, imponere jugum super cervices discipulorum quod neque patres nostri, neque nos portare potuimus ?</div>
<div n="11" type="v">Sed per gratiam Domini Jesu Christi credimus salvari, quemadmodum et illi.</div>
<div n="12" type="v">Tacuit autem omnis multitudo : et audiebant Barnabam et Paulum narrantes quanta Deus fecisset signa et prodigia per eos.</div>
<div n="13" type="v">Et postquam tacuerunt, respondit Jacobus, dicens : Viri fratres, audite me.</div>
<div n="14" type="v">Simon narravit quemadmodum primum Deus visitavit sumere ex gentibus populum nomini suo.</div>
<div n="15" type="v">Et huic concordant verba prophetarum sicut scriptum est :</div>
<div n="16" type="v">Post hæc revertar, et reædificabo tabernaculum David, quod decidit : et diruta ejus reædificabo, et erigam illud :</div>
<div n="17" type="v">ut requirant ceteri hominum Dominum, et omnes gentes, super quas invocatum est nomen meum, dicit Dominus faciens hæc.</div>
<div n="18" type="v">Notum a sæculo est Domino opus suum.</div>
<div n="19" type="v">Propter quod ego judico non inquietari eos qui ex gentibus convertuntur ad Deum,</div>
<div n="20" type="v">sed scribere ad eos ut abstineant se a contaminationibus simulacrorum, et fornicatione, et suffocatis, et sanguine.</div>
<div n="21" type="v">Moyses enim a temporibus antiquis habet in singulis civitatibus qui eum prædicent in synagogis, ubi per omne sabbatum legitur.</div>
<div n="22" type="v">Tunc placuit Apostolis, et senioribus cum omni ecclesia, eligere viros ex eis, et mittere Antiochiam cum Paulo et Barnaba, Judam, qui cognominabatur Barsabas, et Silam, viros primos in fratribus,</div>
<div n="23" type="v">scribentes per manus eorum : Apostoli et seniores fratres, his qui sunt Antiochiæ, et Syriæ, et Ciliciæ, fratribus ex gentibus, salutem.</div>
<div n="24" type="v">Quoniam audivimus quia quidam ex nobis exeuntes, turbaverunt vos verbis, evertentes animas vestras, quibus non mandavimus :</div>
<div n="25" type="v">placuit nobis collectis in unum eligere viros, et mittere ad vos cum carissimis nostris Barnaba et Paulo,</div>
<div n="26" type="v">hominibus qui tradiderunt animas suas pro nomine Domini nostri Jesu Christi.</div>
<div n="27" type="v">Misimus ergo Judam et Silam, qui et ipsi vobis verbis referent eadem.</div>
<div n="28" type="v">Visum est enim Spiritui Sancto, et nobis nihil ultra imponere vobis oneris quam hæc necessaria :</div>
<div n="29" type="v">ut abstineatis vos ab immolatis simulacrorum, et sanguine, et suffocato, et fornicatione, a quibus custodientes vos, bene agetis. Valete.</div>
<div n="30" type="v">Illi ergo dimissi, descendeunt Antiochiam : et congregata multitudine tradiderunt epistolam.</div>
<div n="31" type="v">Quam cum legissent, gavisi sunt super consolatione.</div>
<div n="32" type="v">Judas autem, et Silas, et ipsi cum essent prophetæ, verbo plurimo consolati sunt fratres, et confirmaverunt.</div>
<div n="33" type="v">Facto autem ibi aliquanto tempore, dimissi sunt cum pace a fratribus ad eos, qui miserant illos.</div>
<div n="34" type="v">Visum est autem Silæ ibi remanere : Judas autem solus abiit Jerusalem.</div>
<div n="35" type="v">Paulus autem et Barnabas demorabantur Antiochiæ docentes, et evangelizantes cum aliis pluribus verbum Domini.</div>
<div n="36" type="v">Post aliquot autem dies, dixit ad Barnabam Paulus : Revertentes visitemus fratres per universas civitates, in quibus prædicavimus verbum Domini, quomodo se habeant.</div>
<div n="37" type="v">Barnabas autem volebat secum assumere et Joannem, qui cognominabatur Marcus.</div>
<div n="38" type="v">Paulus autem rogabat eum (ut qui discessisset ab eis de Pamphylia, et non isset cum eis in opus) non debere recipi.</div>
<div n="39" type="v">Facta est autem dissensio, ita ut discederent ab invicem et Barnabas quidem, assumpto Marco, navigaret Cyprum.</div>
<div n="40" type="v">Paulus vero, electo Sila, profectus est, traditus gratiæ Dei a fratribus.</div>
<div n="41" type="v">Perambulabat autem Syriam et Ciliciam, confirmans ecclesias : præcipiens custodire præcepta Apostolorum et seniorum.</div>
</div>
<div n="16" type="ch">
<div n="1" type="v">Pervenit autem Derben et Lystram. Et ecce discipulus quidam erat ibi nomine Timotheus, filius mulieris Judææ fidelis, patre gentili.</div>
<div n="2" type="v">Huic testimonium bonum reddebant qui in Lystris erant, et Iconio fratres.</div>
<div n="3" type="v">Hunc voluit Paulus secum proficisci : et assumens circumcidit eum propter Judæos, qui erant in illis locis. Sciebant enim omnes quod pater ejus erat gentilis.</div>
<div n="4" type="v">Cum autem pertransirent civitates, tradebant eis custodiri dogmata quæ erant decreta ab Apostolis et senioribus, qui erant Jerosolymis.</div>
<div n="5" type="v">Et ecclesiæ quidem confirmabantur fide, et abundabunt numero quotidie.</div>
<div n="6" type="v">Transeuntes autem Phrygiam et Galatiæ regionem, vetati sunt a Spiritu Sancto loqui verbum Dei in Asia.</div>
<div n="7" type="v">Cum venissent autem in Mysiam, tentabant ire in Bithyniam : et non permisit eos Spiritus Jesu.</div>
<div n="8" type="v">Cum autem pertransissent Mysiam, descendeunt Troadem :</div>
<div n="9" type="v">et visio per noctem Paulo ostensa est : vir Macedo quidam erat stans et deprecans eum, et dicens : Transiens in Macedoniam, adjuva nos.</div>
<div n="10" type="v">Ut autem visum vidit, statim quæsivimus proficisci in Macedoniam, certi facti quod vocasset nos Deus evangelizare eis.</div>
<div n="11" type="v">Navigantes autem a Troade, recto cursu venimus Samothraciam, et sequenti die Neapolim :</div>
<div n="12" type="v">et inde Philippos, quæ est prima partis Macedoniæ civitas, colonia. Eramus autem in hac urbe diebus aliquot, conferentes.</div>
<div n="13" type="v">Die autem sabbatorum egressi sumus foras portam juxta flumen, ubi videbatur oratio esse : et sedentes loquebamur mulieribus quæ convenerant.</div>
<div n="14" type="v">Et quædam mulier nomine Lydia, purpuraria civitatis Thyatirenorum, colens Deum, audivit : cujus Dominus aperuit cor intendere his quæ dicebantur a Paulo.</div>
<div n="15" type="v">Cum autem baptizata esset, et domus ejus, deprecata est dicens : Si judicastis me fidelem Domino esse, introite in domum meam, et manete. Et coëgit nos.</div>
<div n="16" type="v">Factum est autem euntibus nobis ad orationem, puellam quamdam habentem spiritum pythonem obviare nobis, quæ quæstum magnum præstabat dominis suis divinando.</div>
<div n="17" type="v">Hæc subsecuta Paulum, et nos, clamabat dicens : Isti homines servi Dei excelsi sunt, qui annuntiant vobis viam salutis.</div>
<div n="18" type="v">Hoc autem faciebat multis diebus. Dolens autem Paulus, et conversus, spiritui dixit : Præcipio tibi in nomine Jesu Christi exire ab ea. Et exiit eadem hora.</div>
<div n="19" type="v">Videntes autem domini ejus quia exivit spes quæstus eorum, apprehendentes Paulum et Silam, perduxerunt in forum ad principes :</div>
<div n="20" type="v">et offerentes eos magistratibus, dixerunt : Hi homines conturbant civitatem nostram, cum sint Judæi :</div>
<div n="21" type="v">et annuntiant morem, quem non licet nobis suscipere, neque facere, cum simus Romani.</div>
<div n="22" type="v">Et cucurrit plebs adversus eos : et magistratus, scissis tunicis eorum, jusserunt eos virgis cædi.</div>
<div n="23" type="v">Et cum multas plagas eis imposuissent, miserunt eos in carcerem, præcipientes custodi ut diligenter custodiret eos.</div>
<div n="24" type="v">Qui cum tale præceptum accepisset, misit eos in interiorem carcerem, et pedes eorum strinxit ligno.</div>
<div n="25" type="v">Media autem nocte Paulus et Silas orantes, laudabant Deum : et audiebant eos qui in custodia erant.</div>
<div n="26" type="v">Subito vero terræmotus factus est magnus, ita ut moverentur fundamenta carceris. Et statim aperta sunt omnia ostia : et universorum vincula soluta sunt.</div>
<div n="27" type="v">Expergefactus autem custos carceris, et videns januas apertas carceris, evaginato gladio volebat se interficere, æstimans fugisse vinctos.</div>
<div n="28" type="v">Clamavit autem Paulus voce magna, dicens : Nihil tibi mali feceris : universi enim hic sumus.</div>
<div n="29" type="v">Petitoque lumine, introgressus est : et tremefactus procidit Paulo et Silæ ad pedes :</div>
<div n="30" type="v">et producens eos foras, ait : Domini, quid me oportet facere, ut salvus fiam ?</div>
<div n="31" type="v">At illi dixerunt : Crede in Dominum Jesum : et salvus eris tu, et domus tua.</div>
<div n="32" type="v">Et locuti sunt ei verbum Domini cum omnibus qui erant in domo ejus.</div>
<div n="33" type="v">Et tollens eos in illa hora noctis, lavit plagas eorum : et baptizatus est ipse, et omnis domus ejus continuo.</div>
<div n="34" type="v">Cumque perduxisset eos in domum suam, apposuit eis mensam, et lætatus est cum omni domo sua credens Deo.</div>
<div n="35" type="v">Et cum dies factus esset, miserunt magistratus lictores, dicentes : Dimitte homines illos.</div>
<div n="36" type="v">Nuntiavit autem custos carceris verba hæc Paulo : Quia miserunt magistratus ut dimittamini, nunc igitur exeuntes, ite in pace.</div>
<div n="37" type="v">Paulus autem dixit eis : Cæsos nos publice, indemnatos, homines Romanos miserunt in carcerem, et nunc occulte nos ejiciunt ? Non ita : sed veniant,</div>
<div n="38" type="v">et ipsi nos ejiciant. Nuntiaverunt autem magistratibus lictores verba hæc. Timueruntque audito quod Romani essent :</div>
<div n="39" type="v">et venientes deprecati sunt eos, et educentes rogabant ut egrederentur de urbe.</div>
<div n="40" type="v">Exeuntes autem de carcere, introierunt ad Lydiam : et visis fratribus consolati sunt eos, et profecti sunt.</div>
</div>
<div n="17" type="ch">
<div n="1" type="v">Cum autem perambulassent Amphipolim et Apolloniam, venerunt Thessalonicam, ubi erat synagoga Judæorum.</div>
<div n="2" type="v">Secundum consuetudinem autem Paulus introivit ad eos, et per sabbata tria disserebat eis de Scripturis,</div>
<div n="3" type="v">adaperiens et insinuans quia Christum oportuit pati, et resurgere a mortuis : et quia hic est Jesus Christus, quem ego annuntio vobis.</div>
<div n="4" type="v">Et quidam ex eis crediderunt et adjuncti sunt Paulo, et Silæ, et de colentibus, gentilibusque multitudo magna, et mulieres nobiles non paucæ.</div>
<div n="5" type="v">Zelantes autem Judæi, assumentesque de vulgo viros quosdam malos, et turba facta, concitaverunt civitatem : et assistentes domui Jasonis quærebant eos producere in populum.</div>
<div n="6" type="v">Et cum non invenissent eos, trahebant Jasonem, et quosdam fratres ad principes civitatis, clamantes : Quoniam hi qui urbem concitant, et huc venerunt,</div>
<div n="7" type="v">quos suscepit Jason, et hi omnes contra decreta Cæsaris faciunt, regem alium dicentes esse, Jesum.</div>
<div n="8" type="v">Concitaverunt autem plebem, et principes civitatis audientes hæc.</div>
<div n="9" type="v">Et accepta satisfactione a Jasone, et a ceteris, dimiserunt eos.</div>
<div n="10" type="v">Fratres vero confestim per noctem dimiserunt Paulum et Silam in Berœam. Qui cum venissent, in synagogam Judæorum introierunt.</div>
<div n="11" type="v">Hi autem erant nobiliores eorum qui sunt Thessalonicæ, qui susceperunt verbum cum omni aviditate, quotidie scrutantes Scripturas, si hæc ita se haberent.</div>
<div n="12" type="v">Et multi quidem crediderunt ex eis, et mulierum gentilium honestarum, et viri non pauci.</div>
<div n="13" type="v">Cum autem cognovissent in Thessalonica Judæi, quia et Berœæ prædicatum est a Paulo verbum Dei, venerunt et illuc commoventes, et turbantes multitudinem.</div>
<div n="14" type="v">Statimque tunc Paulum dimiserunt fratres, ut iret usque ad mare : Silas autem et Timotheus remanserunt ibi.</div>
<div n="15" type="v">Qui autem deducebant Paulum, perduxerunt eum usque Athenas, et accepto mandato ab eo ad Silam et Timotheum ut quam celeriter venirent ad illum, profecti sunt.</div>
<div n="16" type="v">Paulus autem cum Athenis eos exspectaret, incitabatur spiritus ejus in ipso, videns idololatriæ deditam civitatem.</div>
<div n="17" type="v">Disputabat igitur in synagoga cum Judæis, et colentibus, et in foro, per omnes dies ad eos qui aderant.</div>
<div n="18" type="v">Quidam autem epicurei et stoici philosophi disserebant cum eo, et quidam dicebant : Quid vult seminiverbius hic dicere ? Alii vero : Novorum dæmoniorum videtur annuntiator esse : quia Jesum et resurrectionem annuntiabat eis.</div>
<div n="19" type="v">Et apprehensum eum ad Areopagum duxerunt, dicentes : Possumus scire quæ est hæc nova, quæ a te dicitur, doctrina ?</div>
<div n="20" type="v">nova enim quædam infers auribus nostris : volumus ergo scire quidnam velint hæc esse.</div>
<div n="21" type="v">(Athenienses autem omnes, et advenæ hospites, ad nihil aliud vacabant nisi aut dicere, aut audire aliquid novi.)</div>
<div n="22" type="v">Stans autem Paulus in medio Areopagi, ait : Viri Athenienses, per omnia quasi superstitiosiores vos video.</div>
<div n="23" type="v">Præteriens enim, et videns simulacra vestra, inveni et aram, in qua scriptum erat : Ignoto Deo. Quod ergo ignorantes colitis, hoc ego annuntio vobis.</div>
<div n="24" type="v">Deus, qui fecit mundum, et omnia quæ in eo sunt, hic cæli et terræ cum sit Dominus, non in manufactis templis habitat,</div>
<div n="25" type="v">nec manibus humanis colitur indigens aliquo, cum ipse det omnibus vitam, et inspirationem, et omnia :</div>
<div n="26" type="v">fecitque ex uno omne genus hominum inhabitare super universam faciem terræ, definiens statuta tempora, et terminos habitationis eorum,</div>
<div n="27" type="v">quærere Deum si forte attrectent eum, aut inveniant, quamvis non longe sit ab unoquoque nostrum.</div>
<div n="28" type="v">In ipso enim vivimus, et movemur, et sumus : sicut et quidam vestrorum poëtarum dixerunt : Ipsius enim et genus sumus.</div>
<div n="29" type="v">Genus ergo cum simus Dei, non debemus æstimare auro, aut argento, aut lapidi, sculpturæ artis, et cogitationis hominis, divinum esse simile.</div>
<div n="30" type="v">Et tempora quidem hujus ignorantiæ despiciens Deus, nunc annuntiat hominibus ut omnes ubique pœnitentiam agant,</div>
<div n="31" type="v">eo quod statuit diem in quo judicaturus est orbem in æquitate in viro, in quo statuit, fidem præbens omnibus, suscitans eum a mortuis.</div>
<div n="32" type="v">Cum audissent autem resurrectionem mortuorum, quidam quidem irridebant, quidam vero dixerunt : Audiemus te de hoc iterum.</div>
<div n="33" type="v">Sic Paulus exivit de medio eorum.</div>
<div n="34" type="v">Quidam vero viri adhærentes ei, crediderunt : in quibus et Dionysius Areopagita, et mulier nomine Damaris, et alii cum eis.</div>
</div>
<div n="18" type="ch">
<div n="1" type="v">Post hæc egressus ab Athenis, venit Corinthum :</div>
<div n="2" type="v">et inveniens quemdam Judæum nomine Aquilam, Ponticum genere, qui nuper venerat ab Italia, et Priscillam uxorem ejus (eo quod præcepisset Claudius discedere omnes Judæos a Roma), accessit ad eos.</div>
<div n="3" type="v">Et quia ejusdem erat artis, manebat apud eos, et operabatur. (Erant autem scenofactoriæ artis.)</div>
<div n="4" type="v">Et disputabat in synagoga per omne sabbatum, interponens nomen Domini Jesu, suadebatque Judæis et Græcis.</div>
<div n="5" type="v">Cum venissent autem de Macedonia Silas et Timotheus, instabat verbo Paulus, testificans Judæis esse Christum Jesum.</div>
<div n="6" type="v">Contradicentibus autem eis, et blasphemantibus, excutiens vestimenta sua, dixit ad eos : Sanguis vester super caput vestrum : mundus ego, ex hoc ad gentes vadam.</div>
<div n="7" type="v">Et migrans inde, intravit in domum cujusdam, nomine Titi Justi, colentis Deum, cujus domus erat conjuncta synagogæ.</div>
<div n="8" type="v">Crispus autem archisynagogus credidit Domino cum omni domo sua : et multi Corinthiorum audientes credebant, et baptizabantur.</div>
<div n="9" type="v">Dixit autem Dominus nocte per visionem Paulo : Noli timere, sed loquere, et ne taceas :</div>
<div n="10" type="v">propter quod ego sum tecum : et nemo apponetur tibi ut noceat te : quoniam populus est mihi multus in hac civitate.</div>
<div n="11" type="v">Sedit autem ibi annum et sex menses, docens apud eos verbum Dei.</div>
<div n="12" type="v">Gallione autem proconsule Achaiæ, insurrexerunt uno animo Judæi in Paulum, et adduxerunt eum ad tribunal,</div>
<div n="13" type="v">dicentes : Quia contra legem hic persuadet hominibus colere Deum.</div>
<div n="14" type="v">Incipiente autem Paulo aperire os, dixit Gallio ad Judæos : Si quidem esset iniquum aliquid, aut facinus pessimum o viri Judæi, recte vos sustinerem.</div>
<div n="15" type="v">Si vero quæstiones sunt de verbo, et nominibus, et lege vestra, vos ipsi videritis : judex ego horum nolo esse.</div>
<div n="16" type="v">Et minavit eos a tribunali.</div>
<div n="17" type="v">Apprehendentes autem omnes Sosthenem principem synagogæ, percutiebant eum ante tribunal : et nihil eorum Gallioni curæ erat.</div>
<div n="18" type="v">Paulus vero cum adhuc sustinuisset dies multos fratribus valefaciens, navigavit in Syriam (et cum eo Priscilla et Aquila), qui sibi totonderat in Cenchris caput : habebat enim votum.</div>
<div n="19" type="v">Devenitque Ephesum, et illos ibi reliquit. Ipse vero ingressus synagogam, disputabat cum Judæis.</div>
<div n="20" type="v">Rogantibus autem eis ut ampliori tempore maneret, non consensit,</div>
<div n="21" type="v">sed valefaciens, et dicens : Iterum revertar ad vos Deo volente, profectus est ab Epheso.</div>
<div n="22" type="v">Et descendens Cæsaream, ascendit, et salutavit ecclesiam, et descendit Antiochiam.</div>
<div n="23" type="v">Et facto ibi aliquanto tempore profectus est, perambulans ex ordine Galaticam regionem, et Phrygiam, confirmans omnes discipulos.</div>
<div n="24" type="v">Judæus autem quidam, Apollo nomine, Alexandrinus genere, vir eloquens, devenit Ephesum, potens in scripturis.</div>
<div n="25" type="v">Hic erat edoctus viam Domini : et fervens spiritu loquebatur, et docebat diligenter ea quæ sunt Jesu, sciens tantum baptisma Joannis.</div>
<div n="26" type="v">Hic ergo cœpit fiducialiter agere in synagoga. Quem cum audissent Priscilla et Aquila, assumpserunt eum, et diligentius exposuerunt ei viam Domini.</div>
<div n="27" type="v">Cum autem vellet ire Achaiam, exhortati fratres, scripserunt discipulis ut susciperent eum. Qui cum venisset, contulit multum his qui crediderant.</div>
<div n="28" type="v">Vehementer enim Judæos revincebat publice, ostendens per Scripturas, esse Christum Jesum.</div>
</div>
<div n="19" type="ch">
<div n="1" type="v">Factum est autem cum Apollo esset Corinthi, ut Paulus peragratis superioribus partibus veniret Ephesum, et inveniret quosdam discipulos :</div>
<div n="2" type="v">dixitque ad eos : Si Spiritum Sanctum accepistis credentes ? At illi dixerunt ad eum : Sed neque si Spiritus Sanctus est, audivimus.</div>
<div n="3" type="v">Ille vero ait : In quo ergo baptizati estis ? Qui dixerunt : In Joannis baptismate.</div>
<div n="4" type="v">Dixit autem Paulus : Joannes baptizavit baptismo pœnitentiæ populum, dicens : In eum qui venturus esset post ipsum, ut crederent, hoc est, in Jesum.</div>
<div n="5" type="v">His auditis, baptizati sunt in nomine Domini Jesu.</div>
<div n="6" type="v">Et cum imposuisset illis manus Paulus, venit Spiritus Sanctus super eos, et loquebantur linguis, et prophetabant.</div>
<div n="7" type="v">Erant autem omnes viri fere duodecim.</div>
<div n="8" type="v">Introgressus autem synagogam, cum fiducia loquebatur per tres menses, disputans, et suadens de regno Dei.</div>
<div n="9" type="v">Cum autem quidam indurarentur, et non crederent, maledicentes viam Domini coram multitudine, discedens ab eis, segregavit discipulos, quotidie disputans in schola tyranni cujusdam.</div>
<div n="10" type="v">Hoc autem factum est per biennium, ita ut omnes qui habitabant in Asia, audirent verbum Domini, Judæi atque gentiles.</div>
<div n="11" type="v">Virtutesque non quaslibet faciebat Deus per manum Pauli :</div>
<div n="12" type="v">ita ut etiam super languidos deferrentur a corpore ejus sudaria, et semicinctia, et recedebant ab eis languores, et spiritus nequam egrediebantur.</div>
<div n="13" type="v">Tentaverunt autem quidam et de circumeuntibus Judæis exorcistis, invocare super eos qui habebant spiritus malos, nomen Domini Jesu, dicentes : Adjuro vos per Jesum, quem Paulus prædicat.</div>
<div n="14" type="v">Erant autem quidam Judæi Scevæ principis sacerdotum septem filii, qui hoc faciebant.</div>
<div n="15" type="v">Respondens autem spiritus nequam dixit eis : Jesum novi, et Paulum scio : vos autem qui estis ?</div>
<div n="16" type="v">Et insiliens in eos homo, in quo erat dæmonium pessimum, et dominatus amborum, invaluit contra eos, ita ut nudi et vulnerati effugerent de domo illa.</div>
<div n="17" type="v">Hoc autem notum factum est omnibus Judæis, atque gentilibus, qui habitabant Ephesi : et cecidit timor super omnes illos, et magnificabatur nomen Domini Jesu.</div>
<div n="18" type="v">Multique credentium veniebant, confitentes et annuntiantes actus suos.</div>
<div n="19" type="v">Multi autem ex eis, qui fuerant curiosa sectati, contulerunt libros, et combusserunt coram omnibus : et computatis pretiis illorum, invenerunt pecuniam denariorum quinquaginta millium.</div>
<div n="20" type="v">Ita fortiter crescebat verbum Dei, et confirmabatur.</div>
<div n="21" type="v">His autem expletis, proposuit Paulus in Spiritu, transita Macedonia et Achaia, ire Jerosolymam, dicens : Quoniam postquam fuero ibi, oportet me et Romam videre.</div>
<div n="22" type="v">Mittens autem in Macedoniam duos ex ministrantibus sibi, Timotheum et Erastum, ipse remansit ad tempus in Asia.</div>
<div n="23" type="v">Facta est autem illo tempore turbatio non minima de via Domini.</div>
<div n="24" type="v">Demetrius enim quidam nomine, argentarius, faciens ædes argenteas Dianæ, præstabat artificibus non modicum quæstum :</div>
<div n="25" type="v">quos convocans, et eos qui hujusmodi erant opifices, dixit : Viri, scitis quia de hoc artificio est nobis acquisitio :</div>
<div n="26" type="v">et videtis, et auditis quia non solum Ephesi, sed pene totius Asiæ, Paulus hic suadens avertit multam turbam, dicens : Quoniam non sunt dii, qui manibus fiunt.</div>
<div n="27" type="v">Non solum autem hæc periclitabitur nobis pars in redargutionem venire, sed et magnæ Dianæ templum in nihilum reputabitur, sed et destrui incipiet majestas ejus, quam tota Asia, et orbis colit.</div>
<div n="28" type="v">His auditis, repleti sunt ira, et exclamaverunt dicentes : Magna Diana Ephesiorum.</div>
<div n="29" type="v">Et impleta est civitas confusione, et impetum fecerunt uno animo in theatrum, rapto Gajo, et Aristarcho Macedonibus, comitibus Pauli.</div>
<div n="30" type="v">Paulo autem volente intrare in populum, non permiserunt discipuli.</div>
<div n="31" type="v">Quidam autem et de Asiæ principibus, qui erant amici ejus, miserunt ad eum rogantes ne se daret in theatrum :</div>
<div n="32" type="v">alii autem aliud clamabant. Erat enim ecclesia confusa : et plures nesciebant qua ex causa convenissent.</div>
<div n="33" type="v">De turba autem detraxerunt Alexandrum, propellentibus eum Judæis. Alexander autem manu silentio postulato, volebat reddere rationem populo.</div>
<div n="34" type="v">Quem ut cognoverunt Judæum esse, vox facta una est omnium, quasi per horas duas clamantium : Magna Diana Ephesiorum.</div>
<div n="35" type="v">Et cum sedasset scriba turbas, dixit : Viri Ephesii, quis enim est hominum, qui nesciat Ephesiorum civitatem cultricem esse magnæ Dianæ, Jovisque prolis ?</div>
<div n="36" type="v">Cum ergo his contradici non possit, oportet vos sedatos esse, et nihil temere agere.</div>
<div n="37" type="v">Adduxistis enim homines istos, neque sacrilegos, neque blasphemantes deam vestram.</div>
<div n="38" type="v">Quod si Demetrius, et qui cum eo sunt artifices, habent adversus aliquem causam, conventus forenses aguntur, et proconsules sunt, accusent invicem.</div>
<div n="39" type="v">Si quid autem alterius rei quæritis, in legitima ecclesia poterit absolvi.</div>
<div n="40" type="v">Nam et periclitamur argui seditionis hodiernæ : cum nullus obnoxius sit de quo possimus reddere rationem concursus istius. Et cum hæc dixisset, dimisit ecclesiam.</div>
</div>
<div n="20" type="ch">
<div n="1" type="v">Postquam autem cessavit tumultus, vocatis Paulus discipulis, et exhortatus eos, valedixit, et profectus est ut iret in Macedoniam.</div>
<div n="2" type="v">Cum autem perambulasset partes illas, et exhortatus eos fuisset multo sermone, venit ad Græciam :</div>
<div n="3" type="v">ubi cum fecisset menses tres, factæ sunt illi insidiæ a Judæis navigaturo in Syriam : habuitque consilium ut reverteretur per Macedoniam.</div>
<div n="4" type="v">Comitatus est autem eum Sopater Pyrrhi Berœensis, Thessalonicensium vero Aristarchus, et Secundus, et Gajus Derbeus, et Timotheus : Asiani vero Tychicus et Trophimus.</div>
<div n="5" type="v">Hi cum præcessissent, sustinuerunt nos Troade :</div>
<div n="6" type="v">nos vero navigavimus post dies azymorum a Philippis, et venimus ad eos Troadem in diebus quinque, ubi demorati sumus diebus septem.</div>
<div n="7" type="v">Una autem sabbati cum convenissemus ad frangendum panem, Paulus disputabat cum eis profecturus in crastinum, protraxitque sermonem usque in mediam noctem.</div>
<div n="8" type="v">Erant autem lampades copiosæ in cœnaculo, ubi eramus congregati.</div>
<div n="9" type="v">Sedens autem quidam adolescens nomine Eutychus super fenestram, cum mergeretur somno gravi, disputante diu Paulo, ductus somno cecidit de tertio cœnaculo deorsum, et sublatus est mortuus.</div>
<div n="10" type="v">Ad quem cum descendisset Paulus, incubuit super eum : et complexus dixit : Nolite turbari, anima enim ipsius in ipso est.</div>
<div n="11" type="v">Ascendens autem, frangensque panem, et gustans, satisque allocutus usque in lucem, sic profectus est.</div>
<div n="12" type="v">Adduxerunt autem puerum viventem, et consolati sunt non minime.</div>
<div n="13" type="v">Nos autem ascendentes navem, navigavimus in Asson, inde suscepturi Paulum : sic enim disposuerat ipse per terram iter facturus.</div>
<div n="14" type="v">Cum autem convenisset nos in Asson, assumpto eo, venimus Mitylenen.</div>
<div n="15" type="v">Et inde navigantes, sequenti die venimus contra Chium, et alia applicuimus Samum, et sequenti die venimus Miletum.</div>
<div n="16" type="v">Proposuerat enim Paulus transnavigare Ephesum, ne qua mora illi fieret in Asia. Festinabat enim, si possibile sibi esset, ut diem Pentecostes faceret Jerosolymis.</div>
<div n="17" type="v">A Mileto autem mittens Ephesum, vocavit majores natu ecclesiæ.</div>
<div n="18" type="v">Qui cum venissent ad eum, et simul essent, dixit eis : Vos scitis a prima die, qua ingressus sum in Asiam, qualiter vobiscum per omne tempus fuerim,</div>
<div n="19" type="v">serviens Domino cum omni humilitate, et lacrimis, et tentationibus, quæ mihi acciderunt ex insidiis Judæorum :</div>
<div n="20" type="v">quomodo nihil subtraxerim utilium, quominus annuntiarem vobis, et docerem vos publice, et per domos,</div>
<div n="21" type="v">testificans Judæis, atque gentilibus in Deum pœnitentiam, et fidem in Dominum nostrum Jesum Christum.</div>
<div n="22" type="v">Et nunc ecce alligatus ego spiritu, vado in Jerusalem : quæ in ea ventura sint mihi, ignorans :</div>
<div n="23" type="v">nisi quod Spiritus Sanctus per omnes civitates mihi protestatur, dicens quoniam vincula et tribulationes Jerosolymis me manent.</div>
<div n="24" type="v">Sed nihil horum vereor : nec facio animam meam pretiosiorem quam me, dummodo consummem cursum meum, et ministerium verbi, quod accepi a Domino Jesu, testificari Evangelium gratiæ Dei.</div>
<div n="25" type="v">Et nunc ecce ego scio quia amplius non videbitis faciem meam vos omnes, per quos transivi prædicans regnum Dei.</div>
<div n="26" type="v">Quapropter contestor vos hodierna die, quia mundus sum a sanguine omnium.</div>
<div n="27" type="v">Non enim subterfugi, quominus annuntiarem omne consilium Dei vobis.</div>
<div n="28" type="v">Attendite vobis, et universo gregi, in quo vos Spiritus Sanctus posuit episcopos regere ecclesiam Dei, quam acquisivit sanguine suo.</div>
<div n="29" type="v">Ego scio quoniam intrabunt post discessionem meam lupi rapaces in vos, non parcentes gregi.</div>
<div n="30" type="v">Et ex vobis ipsis exsurgent viri loquentes perversa, ut abducant discipulos post se.</div>
<div n="31" type="v">Propter quod vigilate memoria retinentes : quoniam per triennium nocte et die non cessavi, cum lacrimis monens unumquemque vestrum.</div>
<div n="32" type="v">Et nunc commendo vos Deo, et verbo gratiæ ipsius, qui potens est ædificare, et dare hæreditatem in sanctificatis omnibus.</div>
<div n="33" type="v">Argentum, et aurum, aut vestem nullius concupivi, sicut</div>
<div n="34" type="v">ipsi scitis : quoniam ad ea quæ mihi opus erant, et his qui mecum sunt, ministraverunt manus istæ.</div>
<div n="35" type="v">Omnia ostendi vobis, quoniam sic laborantes, oportet suscipere infirmos ac meminisse verbi Domini Jesu, quoniam ipse dixit : Beatius est magis dare, quam accipere.</div>
<div n="36" type="v">Et cum hæc dixisset, positis genibus suis oravit cum omnibus illis.</div>
<div n="37" type="v">Magnus autem fletus factus est omnium : et procumbentes super collum Pauli, osculabantur eum,</div>
<div n="38" type="v">dolentes maxime in verbo, quod dixerat, quoniam amplius faciem ejus non essent visuri. Et deducebant eum ad navem.</div>
</div>
<div n="21" type="ch">
<div n="1" type="v">Cum autem factum esset ut navigaremus abstracti ab eis, recto cursu venimus Coum, et sequenti die Rhodum, et inde Pataram.</div>
<div n="2" type="v">Et cum invenissemus navem transfretantem in Phœnicen, ascendentes navigavimus.</div>
<div n="3" type="v">Cum apparuissemus autem Cypro, relinquentes eam ad sinistram, navigavimus in Syriam, et venimus Tyrum : ibi enim navis expositura erat onus.</div>
<div n="4" type="v">Inventis autem discipulis, mansimus ibi diebus septem : qui Paulo dicebant per Spiritum ne ascenderet Jerosolymam.</div>
<div n="5" type="v">Et expletis diebus, profecti ibamus, deducentibus nos omnibus cum uxoribus et filiis usque foras civitatem : et positis genibus in littore, oravimus.</div>
<div n="6" type="v">Et cum valefecissemus invicem ascendimus navem : illi autem redierunt in sua.</div>
<div n="7" type="v">Nos vero navigatione expleta a Tyro descendimus Ptolemaidam : et salutatis fratribus, mansimus die una apud illos.</div>
<div n="8" type="v">Alia autem die profecti, venimus Cæsaream. Et intrantes domum Philippi evangelistæ, qui erat unus de septem, mansimus apud eum.</div>
<div n="9" type="v">Huic autem erant quatuor filiæ virgines prophetantes.</div>
<div n="10" type="v">Et cum moraremur per dies aliquot, supervenit quidam a Judæa propheta, nomine Agabus.</div>
<div n="11" type="v">Is cum venisset ad nos, tulit zonam Pauli : et alligans sibi pedes et manus, dixit : Hæc dicit Spiritus Sanctus : Virum, cujus est zona hæc, sic alligabunt in Jerusalem Judæi, et tradent in manus gentium.</div>
<div n="12" type="v">Quod cum audissemus, rogabamus nos, et qui loci illius erant, ne ascenderet Jerosolymam.</div>
<div n="13" type="v">Tunc respondit Paulus, et dixit : Quid facitis flentes, et affligentes cor meum ? Ego enim non solum alligari, sed et mori in Jerusalem paratus sum propter nomen Domini Jesu.</div>
<div n="14" type="v">Et cum ei suadere non possemus, quievimus, dicentes : Domini voluntas fiat.</div>
<div n="15" type="v">Post dies autem istos præparati, ascendebamus in Jerusalem.</div>
<div n="16" type="v">Venerunt autem et ex discipulis a Cæsarea nobiscum, adducentes secum apud quem hospitaremur Mnasonem quemdam Cyprium, antiquum discipulum.</div>
<div n="17" type="v">Et cum venissemus Jerosolymam, libenter exceperunt nos fratres.</div>
<div n="18" type="v">Sequenti autem die introibat Paulus nobiscum ad Jacobum, omnesque collecti sunt seniores.</div>
<div n="19" type="v">Quos cum salutasset, narrabat per singula quæ Deus fecisset in gentibus per ministerium ipsius.</div>
<div n="20" type="v">At illi cum audissent, magnificabant Deum, dixeruntque ei : Vides frater, quot millia sunt in Judæis qui crediderunt, et omnes æmulatores sunt legis.</div>
<div n="21" type="v">Audierunt autem de te quia discessionem doceas a Moyse eorum, qui per gentes sunt, Judæorum : dicens non debere eos circumcidere filios suos, neque secundum consuetudinem ingredi.</div>
<div n="22" type="v">Quid ergo est ? utique oportet convenire multitudinem : audient enim te supervenisse.</div>
<div n="23" type="v">Hoc ergo fac quod tibi dicimus : Sunt nobis viri quatuor, votum habentes super se.</div>
<div n="24" type="v">His assumptis, sanctifica te cum illis : et impende in illis ut radant capita : et scient omnes quia quæ de te audierunt, falsa sunt, sed ambulas et ipse custodiens legem.</div>
<div n="25" type="v">De his autem qui crediderunt ex gentibus, nos scripsimus judicantes ut abstineant se ab idolis immolato, et sanguine, et suffocato, et fornicatione.</div>
<div n="26" type="v">Tunc Paulus, assumptis viris, postera die purificatus cum illis intravit in templum, annuntians expletionem dierum purificationis, donec offerretur pro unoquoque eorum oblatio.</div>
<div n="27" type="v">Dum autem septem dies consummarentur, hi qui de Asia erant Judæi, cum vidissent eum in templo, concitaverunt omnem populum, et injecerunt ei manus, clamantes :</div>
<div n="28" type="v">Viri Israëlitæ, adjuvate : hic est homo qui adversus populum, et legem, et locum hunc, omnes ubique docens, insuper et gentiles induxit in templum, et violavit sanctum locum istum.</div>
<div n="29" type="v">Viderant enim Trophimum Ephesium in civitate cum ipso, quem æstimaverunt quoniam in templum introduxisset Paulus.</div>
<div n="30" type="v">Commotaque est civitas tota, et facta est concursio populi. Et apprehendentes Paulum, trahebant eum extra templum : et statim clausæ sunt januæ.</div>
<div n="31" type="v">Quærentibus autem eum occidere, nuntiatum est tribuno cohortis quia tota confunditur Jerusalem.</div>
<div n="32" type="v">Qui statim, assumptis militibus et centurionibus, decurrit ad illos. Qui cum vidissent tribunum, et milites, cessaverunt percutere Paulum.</div>
<div n="33" type="v">Tunc accedens tribunus apprehendit eum, et jussit eum alligari catenis duabus : et interrogabat quis esset, et quid fecisset.</div>
<div n="34" type="v">Alii autem aliud clamabant in turba. Et cum non posset certum cognoscere præ tumultu, jussit duci eum in castra.</div>
<div n="35" type="v">Et cum venisset ad gradus, contigit ut portaretur a militibus propter vim populi.</div>
<div n="36" type="v">Sequebatur enim multitudo populi, clamans : Tolle eum.</div>
<div n="37" type="v">Et cum cœpisset induci in castra Paulus, dicit tribuno : Si licet mihi loqui aliquid ad te ? Qui dixit : Græce nosti ?</div>
<div n="38" type="v">Nonne tu es Ægyptius, qui ante hos dies tumultum concitasti, et eduxisti in desertum quatuor millia virorum sicariorum ?</div>
<div n="39" type="v">Et dixit ad eum Paulus : Ego homo sum quidem Judæus a Tarso Ciliciæ, non ignotæ civitatis municeps. Rogo autem te, permitte mihi loqui ad populum.</div>
<div n="40" type="v">Et cum ille permisisset, Paulus stans in gradibus annuit manu ad plebem, et magno silentio facto, allocutus est lingua hebræa, dicens :</div>
</div>
<div n="22" type="ch">
<div n="1" type="v">Viri fratres, et patres, audite quam ad vos nunc reddo rationem.</div>
<div n="2" type="v">Cum audissent autem quia hebræa lingua loqueretur ad illos, magis præstiterunt silentium.</div>
<div n="3" type="v">Et dicit : Ego sum vir Judæus, natus in Tarso Ciliciæ, nutritus autem in ista civitate, secus pedes Gamaliel eruditus juxta veritatem paternæ legis, æmulator legis, sicut et vos omnes estis hodie :</div>
<div n="4" type="v">qui hanc viam persecutus sum usque ad mortem, alligans et tradens in custodias viros ac mulieres,</div>
<div n="5" type="v">sicut princeps sacerdotum mihi testimonium reddit, et omnes majores natu, a quibus et epistolas accipiens, ad fratres Damascum pergebam, ut adducerem inde vinctos in Jerusalem ut punirentur.</div>
<div n="6" type="v">Factum est autem, eunte me, et appropinquante Damasco media die, subito de cælo circumfulsit me lux copiosa :</div>
<div n="7" type="v">et decidens in terram, audivi vocem dicentem mihi : Saule, Saule, quid me persequeris ?</div>
<div n="8" type="v">Ego autem respondi : Quis es, Domine ? Dixitque ad me : Ego sum Jesus Nazarenus, quem tu persequeris.</div>
<div n="9" type="v">Et qui mecum erant, lumen quidem viderunt, vocem autem non audierunt ejus qui loquebatur mecum.</div>
<div n="10" type="v">Et dixi : Quid faciam, Domine ? Dominus autem dixit ad me : Surgens vade Damascum : et ibi tibi dicetur de omnibus quæ te oporteat facere.</div>
<div n="11" type="v">Et cum non viderem præ claritate luminis illius, ad manum deductus a comitibus, veni Damascum.</div>
<div n="12" type="v">Ananias autem quidam, vir secundum legem testimonium habens ab omnibus cohabitantibus Judæis,</div>
<div n="13" type="v">veniens ad me, et astans dixit mihi : Saule frater respice. Et ego eadem hora respexi in eum.</div>
<div n="14" type="v">At ille dixit : Deus patrum nostrorum præordinavit te, ut cognosceres voluntatem ejus, et videres justum, et audires vocem ex ore ejus :</div>
<div n="15" type="v">quia eris testis illius ad omnes homines eorum quæ vidisti et audisti.</div>
<div n="16" type="v">Et nunc quid moraris ? Exsurge, et baptizare, et ablue peccata tua, invocato nomine ipsius.</div>
<div n="17" type="v">Factum est autem revertenti mihi in Jerusalem, et oranti in templo, fieri me in stupore mentis,</div>
<div n="18" type="v">et videre illum dicentem mihi : Festina, et exi velociter ex Jerusalem : quoniam non recipient testimonium tuum de me.</div>
<div n="19" type="v">Et ego dixi : Domine ipsi sciunt quia ego eram concludens in carcerem, et cædans per synagogas eos qui credebant in te :</div>
<div n="20" type="v">et cum funderetur sanguis Stephani testis tui, ego astabam, et consentiebam, et custodiebam vestimenta interficientium illum.</div>
<div n="21" type="v">Et dixit ad me : Vade quoniam ego in nationes longe mittam te.</div>
<div n="22" type="v">Audiebant autem eum usque ad hoc verbum, et levaverunt vocem suam dicentes : Tolle de terra hujusmodi : non enim fas est eum vivere.</div>
<div n="23" type="v">Vociferantibus autem eis, et projicientibus vestimenta sua, et pulverem jactantibus in aërem,</div>
<div n="24" type="v">jussit tribunus induci eum in castra, et flagellis cædi, et torqueri eum, ut sciret propter quam causam sic acclamarent ei.</div>
<div n="25" type="v">Et cum astrinxissent eum loris, dicit astanti sibi centurioni Paulus : Si hominem Romanum, et indemnatum licet vobis flagellare ?</div>
<div n="26" type="v">Quo audito, centurio accessit ad tribunum, et nuntiavit ei, dicens : Quid acturus es ? hic enim homo civis Romanus est.</div>
<div n="27" type="v">Accedens autem tribunus, dixit illi : Dic mihi si tu Romanus es ? At ille dixit : Etiam.</div>
<div n="28" type="v">Et respondit tribunus : Ego multa summa civilitatem hanc consecutus sum. Et Paulus ait : Ego autem et natus sum.</div>
<div n="29" type="v">Protinus ergo discesserunt ab illo qui eum torturi erant. Tribunus quoque timuit postquam rescivit, quia civis Romanus esset, et quia alligasset eum.</div>
<div n="30" type="v">Postera autem die volens scire diligentius qua ex causa accusaretur a Judæis, solvit eum, et jussit sacerdotes convenire, et omne concilium, et producens Paulum, statuit inter illos.</div>
</div>
<div n="23" type="ch">
<div n="1" type="v">Intendens autem in concilium Paulus ait : Viri fratres, ego omni conscientia bona conversatus sum ante Deum usque in hodiernum diem.</div>
<div n="2" type="v">Princeps autem sacerdotum Ananias præcepit astantibus sibi percutere os ejus.</div>
<div n="3" type="v">Tunc Paulus dixit ad eum : Percutiet te Deus, paries dealbate. Et tu sedens judicas me secundum legem, et contra legem jubes me percuti ?</div>
<div n="4" type="v">Et qui astabant dixerunt : Summum sacerdotem Dei maledicis.</div>
<div n="5" type="v">Dixit autem Paulus : Nesciebam fratres quia princeps est sacerdotum. Scriptum est enim : Principem populi tui non maledices.</div>
<div n="6" type="v">Sciens autem Paulus quia una pars esset sadducæorum, et altera pharisæorum, exclamavit in concilio : Viri fratres, ego pharisæus sum, filius pharisæorum, de spe et resurrectione mortuorum ego judicor.</div>
<div n="7" type="v">Et cum hæc dixisset, facta est dissensio inter pharisæos et sadducæos, et soluta est multitudo.</div>
<div n="8" type="v">Sadducæi enim dicunt, non esse resurrectionem, neque angelum, neque spiritum : pharisæi autem utraque confitentur.</div>
<div n="9" type="v">Factus est autem clamor magnus. Et surgentes quidam pharisæorum, pugnabant, dicentes : Nihil mali invenimus in homine isto : quid si spiritus locutus est ei, aut angelus ?</div>
<div n="10" type="v">Et cum magna dissensio facta esset, timens tribunus ne discerperetur Paulus ab ipsis, jussit milities descendere, et rapere eum de medio eorum, ac deducere eum in castra.</div>
<div n="11" type="v">Sequenti autem nocte assistens ei Dominus, ait : Constans esto : sicut enim testificatus es de me in Jerusalem, sic te oportet et Romæ testificari.</div>
<div n="12" type="v">Facta autem die collegerunt se quidam ex Judæis, et devoverunt se dicentes, neque manducaturos, neque bibaturos donec occiderent Paulum.</div>
<div n="13" type="v">Erant autem plus quam quadraginta viri, qui hanc conjurationem fecerant :</div>
<div n="14" type="v">qui accesserunt ad principes sacerdotum et seniores, et dixerunt : Devotione devovimus nos nihil gustaturos, donec occidamus Paulum.</div>
<div n="15" type="v">Nunc ergo vos notum facite tribuno cum concilio, ut producat illum ad vos, tamquam aliquid certius cognituri de eo. Nos vero prius quam appropiet, parati sumus interficere illum.</div>
<div n="16" type="v">Quod cum audisset filius sororis Pauli insidias, venit, et intravit in castra, nuntiavitque Paulo.</div>
<div n="17" type="v">Vocans autem Paulus ad se unum ex centurionibus, ait : Adolescentem hunc perduc ad tribunum, habet enim aliquid indicare illi.</div>
<div n="18" type="v">Et ille quidem assumens eum duxit ad tribunum, et ait : Vinctus Paulus rogavit me hunc adolescentem perducere ad te, habentem aliquid loqui tibi.</div>
<div n="19" type="v">Apprehendens autem tribunus manum illius, secessit cum eo seorsum, et interrogavit illum : Quid est quod habes indicare mihi ?</div>
<div n="20" type="v">Ille autem dixit : Judæis convenit rogare te ut crastina die producas Paulum in concilium, quasi aliquid certius inquisituri sint de illo :</div>
<div n="21" type="v">tu vero ne credideris illis, insidiantur enim ei ex eis viri amplius quam quadraginta, qui se devoverunt non manducare, neque bibere donec interficiant eum : et nunc parati sunt, exspectantes promissum tuum.</div>
<div n="22" type="v">Tribunus igitur dimisit adolescentem, præcipiens ne cui loqueretur quoniam hæc nota sibi fecisset.</div>
<div n="23" type="v">Et vocatis duobus centurionibus, dixit illis : Parate milites ducentos ut eant usque Cæsaream, et equites septuaginta, et lancearios ducentos a tertia hora noctis,</div>
<div n="24" type="v">et jumenta præparate ut imponentes Paulum, salvum perducerent ad Felicem præsidem.</div>
<div n="25" type="v">(Timuit enim ne forte raperent eum Judæi, et occiderent, et ipse postea calumniam sustineret, tamquam accepturus pecuniam.)</div>
<div n="26" type="v">Scribens epistolam continentem hæc : Claudius Lysias optimo præsidi, Felici salutem.</div>
<div n="27" type="v">Virum hunc comprehensum a Judæis, et incipientem interfici ab eis, superveniens cum exercitu eripui, cognito quia Romanus est.</div>
<div n="28" type="v">Volensque scire causam quam objiciebant illi, deduxi eum in concilium eorum.</div>
<div n="29" type="v">Quem inveni accusari de quæstionibus legis ipsorum, nihil vero dignum morte aut vinculis habentem criminis.</div>
<div n="30" type="v">Et cum mihi perlatum esset de insidiis quas paraverant illi, misi eum ad te denuntians : et accusatoribus ut dicant apud te. Vale.</div>
<div n="31" type="v">Milites ergo secundum præceptum sibi, assumentes Paulum, duxerunt per noctem in Antipatridem.</div>
<div n="32" type="v">Et postera die dimissis equitibus ut cum eo irent, reversi sunt ad castra.</div>
<div n="33" type="v">Qui cum venissent Cæsaream, et tradidissent epistolam præsidi, statuerunt ante illum et Paulum.</div>
<div n="34" type="v">Cum legisset autem, et interrogasset de qua provincia esset : et cognoscens quia de Cilicia :</div>
<div n="35" type="v">Audiam te, inquit, cum accusatores tui venerint. Jussitque in prætorio Herodis custodiri eum.</div>
</div>
<div n="24" type="ch">
<div n="1" type="v">Post quinque autem dies descendit princeps sacerdotum, Ananias, cum senioribus quibusdam, et Tertullo quodam oratore, qui adierunt præsidem adversus Paulum.</div>
<div n="2" type="v">Et citato Paulo cœpit accusare Tertullus, dicens : Cum in multa pace agamus per te, et multa corrigantur per tuam providentiam,</div>
<div n="3" type="v">semper et ubique suscipimus, optime Felix, cum omni gratiarum actione.</div>
<div n="4" type="v">Ne diutius autem te protraham, oro, breviter audias nos pro tua clementia.</div>
<div n="5" type="v">Invenimus hunc hominem pestiferum, et concitantem seditiones omnibus Judæis in universo orbe, et auctorem seditionis sectæ Nazarenorum :</div>
<div n="6" type="v">qui etiam templum violare conatus est, quem et apprehensum voluimus secundum legem nostram judicare.</div>
<div n="7" type="v">Superveniens autem tribunus Lysias, cum vi magna eripuit eum de manibus nostris,</div>
<div n="8" type="v">jubens accusatores ejus ad te venire : a quo poteris ipse judicans, de omnibus istis cognoscere, de quibus nos accusamus eum.</div>
<div n="9" type="v">Adjecerunt autem et Judæi, dicentes hæc ita se habere.</div>
<div n="10" type="v">Respondit autem Paulus (annuente sibi præside dicere) : Ex multis annis te esse judicem genti huic sciens, bono animo pro me satisfaciam.</div>
<div n="11" type="v">Potes enim cognoscere quia non plus sunt mihi dies quam duodecim, ex quo ascendi adorare in Jerusalem :</div>
<div n="12" type="v">et neque in templo invenerunt me cum aliquo disputantem, aut concursum facientem turbæ, neque in synagogis, neque in civitate :</div>
<div n="13" type="v">neque probare possunt tibi de quibus nunc me accusant.</div>
<div n="14" type="v">Confiteor autem hoc tibi, quod secundum sectam, quam dicunt hæresim, sic deservio Patri, et Deo meo, credens omnibus quæ in lege et prophetis scripta sunt :</div>
<div n="15" type="v">spem habens in Deum, quam et hi ipsi exspectant, resurrectionem futuram justorum et iniquorum.</div>
<div n="16" type="v">In hoc et ipse studeo sine offendiculo conscientiam habere ad Deum, et ad homines semper.</div>
<div n="17" type="v">Post annos autem plures eleemosynas facturus in gentem meam, veni, et oblationes, et vota,</div>
<div n="18" type="v">in quibus invenerunt me purificatum in templo : non cum turba, neque cum tumultu.</div>
<div n="19" type="v">Quidam autem ex Asia Judæi, quos oportebat apud te præsto esse, et accusare si quid haberent adversum me :</div>
<div n="20" type="v">aut hi ipsi dicant si quid invenerunt in me iniquitatis cum stem in concilio,</div>
<div n="21" type="v">nisi de una hac solummodo voce, qua clamavi inter eos stans : Quoniam de resurrectione mortuorum ego judicor hodie a vobis.</div>
<div n="22" type="v">Distulit autem illos Felix, certissime sciens de via hac, dicens : Cum tribunus Lysias descenderit, audiam vos.</div>
<div n="23" type="v">Jussitque centurioni custodire eum, et habere requiem, nec quemquam de suis prohibere ministrare ei.</div>
<div n="24" type="v">Post aliquot autem dies veniens Felix cum Drusilla uxore sua, quæ erat Judæa, vocavit Paulum, et audivit ab eo fidem, quæ est in Christum Jesum.</div>
<div n="25" type="v">Disputante autem illo de justitia, et castitate, et de judicio futuro, tremefactus Felix, respondit : Quod nunc attinet, vade : tempore autem opportuno accersam te :</div>
<div n="26" type="v">simul et sperans, quod pecunia ei daretur a Paulo, propter quod et frequenter accersens eum, loquebatur cum eo.</div>
<div n="27" type="v">Biennio autem expleto, accepit successorem Felix Portium Festum. Volens autem gratiam præstare Judæis Felix, reliquit Paulum vinctum.</div>
</div>
<div n="25" type="ch">
<div n="1" type="v">Festus ergo cum venisset in provinciam, post triduum ascendit Jerosolymam a Cæsarea.</div>
<div n="2" type="v">Adieruntque eum principes sacerdotum, et primi Judæorum adversus Paulum : et rogabant eum,</div>
<div n="3" type="v">postulantes gratiam adversus eum, ut juberet perduci eum in Jerusalem, insidias tendentes ut interficerent eum in via.</div>
<div n="4" type="v">Festus autem respondit servari Paulum in Cæsarea : se autem maturius profecturum.</div>
<div n="5" type="v">Qui ergo in vobis, ait, potentes sunt, descendentes simul, si quod est in viro crimen, accusent eum.</div>
<div n="6" type="v">Demoratus autem inter eos dies non amplius quam octo, aut decem, descendit Cæsaream, et altera die sedit pro tribunali, et jussit Paulum adduci.</div>
<div n="7" type="v">Qui cum perductus esset, circumsteterunt eum, qui ab Jerosolyma descenderant Judæi, multas et graves causas objicientes, quas non poterant probare.</div>
<div n="8" type="v">Paulo rationem reddente : Quoniam neque in legem Judæorum, neque in templum, neque in Cæsarem quidquam peccavi.</div>
<div n="9" type="v">Festus autem volens gratiam præstare Judæis, respondens Paulo, dixit : Vis Jerosolymam ascendere, et ibi de his judicari apud me ?</div>
<div n="10" type="v">Dixit autem Paulus : Ad tribunal Cæsaris sto, ibi me oportet judicari : Judæis non nocui, sicut tu melius nosti.</div>
<div n="11" type="v">Si enim nocui, aut dignum morte aliquid feci, non recuso mori : si vero nihil est eorum quæ hi accusant me, nemo potest me illis donare. Cæsarem appello.</div>
<div n="12" type="v">Tunc Festus cum concilio locutus, respondit : Cæsarem appellasti ? ad Cæsarem ibis.</div>
<div n="13" type="v">Et cum dies aliquot transacti essent, Agrippa rex et Bernice descenderunt Cæsaream ad salutandum Festum.</div>
<div n="14" type="v">Et cum dies plures ibi demorarentur, Festus regi indicavit de Paulo, dicens : Vir quidam est derelictus a Felice vinctus,</div>
<div n="15" type="v">de quo cum essem Jerosolymis, adierunt me principes sacerdotum, et seniores Judæorum, postulantes adversus illum damnationem.</div>
<div n="16" type="v">Ad quos respondi : Quia non est Romanis consuetudo damnare aliquem hominem prius quam is qui accusatur præsentes habeat accusatores, locumque defendendi accipiat ad abluenda crimina.</div>
<div n="17" type="v">Cum ergo huc convenissent sine ulla dilatione, sequenti die sedens pro tribunali, jussi adduci virum.</div>
<div n="18" type="v">De quo, cum stetissent accusatores, nullam causam deferebant, de quibus ego suspicabar malum.</div>
<div n="19" type="v">Quæstiones vero quasdam de sua superstitione habebant adversus eum, et de quodam Jesu defuncto, quem affirmabat Paulus vivere.</div>
<div n="20" type="v">Hæsitans autem ego de hujusmodi quæstione, dicebam si vellet ire Jerosolymam, et ibi judicari de istis.</div>
<div n="21" type="v">Paulo autem appellante ut servaretur ad Augusti cognitionem, jussi servari eum, donec mittam eum ad Cæsarem.</div>
<div n="22" type="v">Agrippa autem dixit ad Festum : Volebam et ipse hominem audire. Cras, inquit, audies eum.</div>
<div n="23" type="v">Altera autem die cum venisset Agrippa, et Bernice cum multa ambitione, et introissent in auditorium cum tribunis, et viris principalibus civitatis, jubente Festo, adductus est Paulus.</div>
<div n="24" type="v">Et dicit Festus : Agrippa rex, et omnes qui simul adestis nobiscum viri, videtis hunc de quo omnis multitudo Judæorum interpellavit me Jerosolymis, petentes et acclamantes non oportere eum vivere amplius.</div>
<div n="25" type="v">Ego vere comperi nihil dignum morte eum admisisse. Ipso autem hoc appellante ad Augustum, judicavi mittere.</div>
<div n="26" type="v">De quo quid certum scribam domino, non habeo. Propter quod produxi eum ad vos, et maxime ad te, rex Agrippa, ut interrogatione facta habeam quid scribam.</div>
<div n="27" type="v">Sine ratione enim mihi videtur mittere vinctum, et causas ejus non significare.</div>
</div>
<div n="26" type="ch">
<div n="1" type="v">Agrippa vero ad Paulum ait : Permittitur tibi loqui pro temetipso. Tunc Paulus extenta manu cœpit rationem reddere.</div>
<div n="2" type="v">De omnibus quibus accusor a Judæis, rex Agrippa, æstimo me beatum apud te cum sim defensurus me hodie,</div>
<div n="3" type="v">maxime te sciente omnia, et quæ apud Judæos sunt consuetudines, et quæstiones : propter quod obsecro patienter me audias.</div>
<div n="4" type="v">Et quidem vitam meam a juventute, quæ ab initio fuit in gente mea in Jerosolymis, noverunt omnes Judæi :</div>
<div n="5" type="v">præscientes me ab initio (si velint testimonium perhibere) quoniam secundum certissimam sectam nostræ religionis vixi pharisæus.</div>
<div n="6" type="v">Et nunc in spe, quæ ad patres nostros repromissionis facta est a Deo, sto judicio subjectus :</div>
<div n="7" type="v">in quam duodecim tribus nostræ nocte ac die deservientes, sperant devenire. De qua spe accusor a Judæis, rex.</div>
<div n="8" type="v">Quid incredibile judicatur apud vos, si Deus mortuos suscitat ?</div>
<div n="9" type="v">Et ego quidem existimaveram me adversus nomen Jesu Nazareni debere multa contraria agere,</div>
<div n="10" type="v">quod et feci Jerosolymis, et multos sanctorum ego in carceribus inclusi, a principibus sacerdotum potestate accepta : et cum occiderentur, detuli sententiam.</div>
<div n="11" type="v">Et per omnes synagogas frequenter puniens eos, compellebam blasphemare : et amplius insaniens in eos, persequebar usque in exteras civitates.</div>
<div n="12" type="v">In quibus dum irem Damascum cum potestate et permissu principum sacerdotum,</div>
<div n="13" type="v">die media in via, vidi, rex, de cælo supra splendorem solis circumfulsisse me lumen, et eos qui mecum simul erant.</div>
<div n="14" type="v">Omnesque nos cum decidissemus in terram, audivi vocem loquentem mihi hebraica lingua : Saule, Saule, quid me persequeris ? durum est tibi contra stimulum calcitrare.</div>
<div n="15" type="v">Ego autem dixi : Quis es, Domine ? Dominus autem dixit : Ego sum Jesus, quem tu persequeris.</div>
<div n="16" type="v">Sed exsurge, et sta super pedes tuos : ad hoc enim apparui tibi, ut constituam te ministrum, et testem eorum, quæ vidisti, et eorum quibus apparebo tibi,</div>
<div n="17" type="v">eripiens te de populo, et gentibus, in quas nunc ego mitto te,</div>
<div n="18" type="v">aperire oculos eorum, ut convertantur a tenebris ad lucem, et de potestate Satanæ ad Deum, ut accipiant remissionem peccatorum, et sortem inter sanctos per fidem, quæ est in me.</div>
<div n="19" type="v">Unde rex Agrippa, non fui incredulus cælesti visioni ;</div>
<div n="20" type="v">sed his qui sunt Damasci primum, et Jerosolymis, et in omnem regionem Judææ, et gentibus annuntiabam, ut pœnitentiam agerent, et converterentur ad Deum, digna pœnitentiæ opera facientes.</div>
<div n="21" type="v">Hac ex causa me Judæi, cum essem in templo, comprehensum tentabant interficere.</div>
<div n="22" type="v">Auxilio autem adjutus Dei usque in hodiernum diem sto, testificans minori, atque majori, nihil extra dicens quam ea quæ prophetæ locuti sunt futura esse, et Moyses,</div>
<div n="23" type="v">si passibilis Christus, si primus ex resurrectione mortuorum, lumen annuntiaturus est populo et gentibus.</div>
<div n="24" type="v">Hæc loquente eo, et rationem reddente, Festus magna voce dixit : Insanis Paule : multæ te litteræ ad insaniam convertunt.</div>
<div n="25" type="v">Et Paulus : Non insanio, inquit, optime Feste, sed veritatis et sobrietatis verba loquor.</div>
<div n="26" type="v">Scit enim de his rex, ad quem et constanter loquor : latere enim eum nihil horum arbitror. Neque enim in angulo quidquam horum gestum est.</div>
<div n="27" type="v">Credis rex Agrippa prophetis ? Scio quia credis.</div>
<div n="28" type="v">Agrippa autem ad Paulum : In modico suades me christianum fieri.</div>
<div n="29" type="v">Et Paulus : Opto apud Deum, et in modico, et in magno, non tantum te, sed etiam omnes qui audiunt, hodie fieri tales, qualis et ego sum, exceptis vinculis his.</div>
<div n="30" type="v">Et exsurrexit rex, et præses, et Bernice, et qui assidebant eis.</div>
<div n="31" type="v">Et cum secessissent, loquebantur ad invicem, dicentes : Quia nihil morte, aut vinculis dignum quid fecit homo iste.</div>
<div n="32" type="v">Agrippa autem Festo dixit : Dimitti poterat homo hic, si non appellasset Cæsarem.</div>
</div>
<div n="27" type="ch">
<div n="1" type="v">Ut autem judicatum est navigare eum in Italiam, et tradi Paulum cum reliquis custodiis centurioni nomine Julio cohortis Augustæ,</div>
<div n="2" type="v">ascendentes navem Adrumetinam, incipientes navigare circa Asiæ loca, sustulimus, perseverante nobiscum Aristarcho Macedone Thessalonicensi.</div>
<div n="3" type="v">Sequenti autem die devenimus Sidonem. Humane autem tractans Julius Paulum, permisit ad amicos ire, et curam sui agere.</div>
<div n="4" type="v">Et inde cum sustulissemus, subnavigavimus Cyprum, propterea quod essent venti contrarii.</div>
<div n="5" type="v">Et pelagus Ciliciæ et Pamphyliæ navigantes, venimus Lystram, quæ est Lyciæ :</div>
<div n="6" type="v">et ibi inveniens centurio navem Alexandrinam navigantem in Italiam, transposuit nos in eam.</div>
<div n="7" type="v">Et cum multis diebus tarde navigaremus, et vix devenissemus contra Gnidum, prohibente nos vento, adnavigavimus Cretæ juxta Salmonem :</div>
<div n="8" type="v">et vix juxta navigantes, venimus in locum quemdam qui vocatur Boniportus, cui juxta erat civitas Thalassa.</div>
<div n="9" type="v">Multo autem tempore peracto, et cum jam non esset tuta navigatio, eo quod et jejunium jam præteriisset, consolabatur eos Paulus,</div>
<div n="10" type="v">dicens eis : Viri, video quoniam cum injuria et multo damno non solum oneris, et navis, sed etiam animarum nostrarum incipit esse navigatio.</div>
<div n="11" type="v">Centurio autem gubernatori et nauclero magis credebat, quam his quæ a Paulo dicebantur.</div>
<div n="12" type="v">Et cum aptus portus non esset ad hiemandum, plurimi statuerunt consilium navigare inde, si quomodo possent, devenientes Phœnicen, hiemare, portum Cretæ respicientem ad Africum et ad Corum.</div>
<div n="13" type="v">Aspirante autem austro, æstimantes propositum se tenere, cum sustulissent de Asson, legebant Cretam.</div>
<div n="14" type="v">Non post multum autem misit se contra ipsam ventus typhonicus, qui vocatur Euroaquilo.</div>
<div n="15" type="v">Cumque arrepta esset navis, et non posset conari in ventum, data nave flatibus, ferebamur.</div>
<div n="16" type="v">In insulam autem quamdam decurrentes, quæ vocatur Cauda, potuimus vix obtinere scapham.</div>
<div n="17" type="v">Qua sublata, adjutoriis utebantur, accingentes navem, timentes ne in Syrtim inciderent, summisso vase sic ferebantur.</div>
<div n="18" type="v">Valida autem nobis tempestate jactatis, sequenti die jactum fecerunt :</div>
<div n="19" type="v">et tertia die suis manibus armamenta navis projecerunt.</div>
<div n="20" type="v">Neque autem sole, neque sideribus apparentibus per plures dies, et tempestate non exigua imminente, jam ablata erat spes omnis salutis nostræ.</div>
<div n="21" type="v">Et cum multa jejunatio fuisset, tunc stans Paulus in medio eorum, dixit : Oportebat quidem, o viri, audito me, non tollere a Creta, lucrique facere injuriam hanc et jacturam.</div>
<div n="22" type="v">Et nunc suadeo vobis bono animo esse : amissio enim nullius animæ erit ex vobis, præterquam navis.</div>
<div n="23" type="v">Astitit enim mihi hac nocte angelus Dei, cujus sum ego, et cui deservio,</div>
<div n="24" type="v">dicens : Ne timeas Paule, Cæsari te oportet assistere : et ecce donavit tibi Deus omnes qui navigant tecum.</div>
<div n="25" type="v">Propter quod bono animo estote viri : credo enim Deo, quia sic erit, quemadmodum dictum est mihi.</div>
<div n="26" type="v">In insulam autem quamdam oportet nos devenire.</div>
<div n="27" type="v">Sed posteaquam quartadecima nox supervenit, navigantibus nobis in Adria circa mediam noctem, suspicabantur nautæ apparere sibi aliquam regionem.</div>
<div n="28" type="v">Qui et summittentes bolidem, invenerunt passus viginti : et pusillum inde separati, invenerunt passus quindecim.</div>
<div n="29" type="v">Timentes autem ne in aspera loca incideremus, de puppi mittentes anchoras quatuor, optabant diem fieri.</div>
<div n="30" type="v">Nautis vero quærentibus fugere de navi, cum misissent scapham in mare, sub obtentu quasi inciperent a prora anchoras extendere,</div>
<div n="31" type="v">dixit Paulus centurioni et militibus : Nisi hi in navi manserint, vos salvi fieri non potestis.</div>
<div n="32" type="v">Tunc absciderunt milites funes scaphæ, et passi sunt eam excidere.</div>
<div n="33" type="v">Et cum lux inciperet fieri, rogabat Paulus omnes sumere cibum, dicens : Quartadecima die hodie exspectantes jejuni permanetis, nihil accipientes.</div>
<div n="34" type="v">Propter quod rogo vos accipere cibum pro salute vestra : quia nullius vestrum capillus de capite peribit.</div>
<div n="35" type="v">Et cum hæc dixisset, sumens panem, gratias egit Deo in conspectu omnium : et cum fregisset, cœpit manducare.</div>
<div n="36" type="v">Animæquiores autem facti omnes, et ipsi sumpserunt cibum.</div>
<div n="37" type="v">Eramus vero universæ animæ in navi ducentæ septuaginta sex.</div>
<div n="38" type="v">Et satiati cibo alleviabant navem, jactantes triticum in mare.</div>
<div n="39" type="v">Cum autem dies factus esset, terram non agnoscebant : sinum vero quemdam considerabant habentem littus, in quem cogitabant si possent ejicere navem.</div>
<div n="40" type="v">Et cum anchoras sustulissent, committebant se mari, simul laxantes juncturas gubernaculorum : et levato artemone secundum auræ flatum, tendebant ad littus.</div>
<div n="41" type="v">Et cum incidissemus in locum dithalassum, impegerunt navem : et prora quidem fixa manebat immobilis, puppis vero solvebatur a vi maris.</div>
<div n="42" type="v">Militum autem consilium fuit ut custodias occiderent : nequis cum enatasset, effugeret.</div>
<div n="43" type="v">Centurio autem volens servare Paulum, prohibuit fieri : jussitque eos, qui possent natare, emittere se primos, et evadere, et ad terram exire :</div>
<div n="44" type="v">et ceteros alios in tabulis ferebant : quosdam super ea quæ de navi erant. Et sic factum est, ut omnes animæ evaderent ad terram.</div>
</div>
<div n="28" type="ch">
<div n="1" type="v">Et cum evasissemus, tunc cognovimus quia Melita insula vocabatur. Barbari vero præstabant non modicam humanitatem nobis.</div>
<div n="2" type="v">Accensa enim pyra, reficiebant nos omnes propter imbrem, qui imminebat, et frigus.</div>
<div n="3" type="v">Cum congregasset autem Paulus sarmentorum aliquantam multitudinem, et imposuisset super ignem, vipera a calore cum processisset, invasit manum ejus.</div>
<div n="4" type="v">Ut vero viderunt Barbari pendentem bestiam de manu ejus, ad invicem dicebant : Utique homicida est homo hic, qui cum evaserit de mari, ultio non sinit eum vivere.</div>
<div n="5" type="v">Et ille quidem excutiens bestiam in ignem, nihil mali passus est.</div>
<div n="6" type="v">At illi existimabant eum in tumorem convertendum, et subito casurum et mori. Diu autem illis exspectantibus, et videntibus nihil mali in eo fieri, convertentes se, dicebant eum esse deum.</div>
<div n="7" type="v">In locis autem illis erant prædia principis insulæ, nomine Publii, qui nos suscipiens, triduo benigne exhibuit.</div>
<div n="8" type="v">Contigit autem patrem Publii febribus et dysenteria vexatum jacere. Ad quem Paulus intravit : et cum orasset, et imposuisset ei manus, salvavit eum.</div>
<div n="9" type="v">Quo facto, omnes qui in insula habebant infirmitates, accedebant, et curabantur :</div>
<div n="10" type="v">qui etiam multis honoribus nos honoraverunt, et navigantibus imposuerunt quæ necessaria erant.</div>
<div n="11" type="v">Post menses autem tres navigavimus in navi Alexandrina, quæ in insula hiemaverat, cui erat insigne Castorum.</div>
<div n="12" type="v">Et cum venissemus Syracusam, mansimus ibi triduo.</div>
<div n="13" type="v">Inde circumlegentes devenimus Rhegium : et post unum diem, flante austro, secunda die venimus Puteolos ;</div>
<div n="14" type="v">ubi inventis fratribus rogati sumus manere apud eos dies septem : et sic venimus Romam.</div>
<div n="15" type="v">Et inde cum audissent fratres, occurrerunt nobis usque ad Apii forum, ac tres Tabernas. Quos cum vidisset Paulus, gratias agens Deo, accepit fiduciam.</div>
<div n="16" type="v">Cum autem venissemus Romam, permissum est Paulo manere sibimet cum custodiente se milite.</div>
<div n="17" type="v">Post tertium autem diem convocavit primos Judæorum. Cumque convenissent, dicebat eis : Ego, viri fratres, nihil adversus plebem faciens, aut morem paternum, vinctus ab Jerosolymis traditus sum in manus Romanorum,</div>
<div n="18" type="v">qui cum interrogationem de me habuissent, voluerunt me dimittere, eo quod nulla esset causa mortis in me.</div>
<div n="19" type="v">Contradicentibus autem Judæis, coactus sum appellare Cæsarem, non quasi gentem meam habens aliquid accusare.</div>
<div n="20" type="v">Propter hanc igitur causam rogavi vos videre, et alloqui. Propter spem enim Israël catena hac circumdatus sum.</div>
<div n="21" type="v">At illi dixerunt ad eum : Nos neque litteras accepimus de te a Judæa, neque adveniens aliquis fratrum nuntiavit, aut locutus est quid de te malum.</div>
<div n="22" type="v">Rogamus autem a te audire quæ sentis : nam de secta hac notum est nobis quia ubique ei contradicitur.</div>
<div n="23" type="v">Cum constituissent autem illi diem, venerunt ad eum in hospitium plurimi, quibus exponebat testificans regnum Dei, suadensque eis de Jesu ex lege Moysi et prophetis a mane usque ad vesperam.</div>
<div n="24" type="v">Et quidam credebant his quæ dicebantur : quidam vero non credebant.</div>
<div n="25" type="v">Cumque invicem non essent consentientes, discedebant dicente Paulo unum verbum : Quia bene Spiritus Sanctus locutus est per Isaiam prophetam ad patres nostros,</div>
<div n="26" type="v">dicens : Vade ad populum istum, et dic ad eos : Aure audietis, et non intelligetis : et videntes videbitis, et non perspicietis.</div>
<div n="27" type="v">Incrassatum est enim cor populi hujus, et auribus graviter audierunt, et oculos suos compresserunt : ne forte videant oculis, et auribus audiant, et corde intelligant, et convertantur, et sanem eos.</div>
<div n="28" type="v">Notum ergo sit vobis, quoniam gentibus missum est hoc salutare Dei, et ipsi audient.</div>
<div n="29" type="v">Et cum hæc dixisset, exierunt ab eo Judæi, multam habentes inter se quæstionem.</div>
<div n="30" type="v">Mansit autem biennio toto in suo conducto : et suscipiebat omnes qui ingrediebantur ad eum,</div>
<div n="31" type="v">prædicans regnum Dei, et docens quæ sunt de Domino Jesu Christo cum omni fiducia, sine prohibitione.</div>
</div>
</div>
<div n="Rom" type="bk">
<div n="1" type="ch">
<div n="1" type="v">Paulus, servus Jesu Christi, vocatus Apostolus, segregatus in Evangelium Dei,</div>
<div n="2" type="v">quod ante promiserat per prophetas suos in Scripturis sanctis</div>
<div n="3" type="v">de Filio suo, qui factus est ei ex semine David secundum carnem,</div>
<div n="4" type="v">qui prædestinatus est Filius Dei in virtute secundum spiritum sanctificationis ex resurrectione mortuorum Jesu Christi Domini nostri :</div>
<div n="5" type="v">per quem accepimus gratiam, et apostolatum ad obediendum fidei in omnibus gentibus pro nomine ejus,</div>
<div n="6" type="v">in quibus estis et vos vocati Jesu Christi :</div>
<div n="7" type="v">omnibus qui sunt Romæ, dilectis Dei, vocatis sanctis. Gratia vobis, et pax a Deo Patre nostro, et Domino Jesu Christo.</div>
<div n="8" type="v">Primum quidem gratias ago Deo meo per Jesum Christum pro omnibus vobis : quia fides vestra annuntiatur in universo mundo.</div>
<div n="9" type="v">Testis enim mihi est Deus, cui servio in spiritu meo in Evangelio Filii ejus, quod sine intermissione memoriam vestri facio</div>
<div n="10" type="v">semper in orationibus meis : obsecrans, si quomodo tandem aliquando prosperum iter habeam in voluntate Dei veniendi ad vos.</div>
<div n="11" type="v">Desidero enim videre vos, ut aliquid impertiar vobis gratiæ spiritualis ad confirmandos vos :</div>
<div n="12" type="v">id est, simul consolari in vobis per eam quæ invicem est, fidem vestram atque meam.</div>
<div n="13" type="v">Nolo autem vos ignorare fratres : quia sæpe proposui venire ad vos (et prohibitus sum usque adhuc) ut aliquem fructum habeam et in vobis, sicut et in ceteris gentibus.</div>
<div n="14" type="v">Græcis ac barbaris, sapientibus, et insipientibus debitor sum :</div>
<div n="15" type="v">ita (quod in me) promptum est et vobis, qui Romæ estis, evangelizare.</div>
<div n="16" type="v">Non enim erubesco Evangelium. Virtus enim Dei est in salutem omni credenti, Judæo primum, et Græco.</div>
<div n="17" type="v">Justitia enim Dei in eo revelatur ex fide in fidem : sicut scriptum est : Justus autem ex fide vivit.</div>
<div n="18" type="v">Revelatur enim ira Dei de cælo super omnem impietatem, et injustitiam hominum eorum, qui veritatem Dei in injustitia detinent :</div>
<div n="19" type="v">quia quod notum est Dei, manifestum est in illis. Deus enim illis manifestavit.</div>
<div n="20" type="v">Invisibilia enim ipsius, a creatura mundi, per ea quæ facta sunt, intellecta, conspiciuntur : sempiterna quoque ejus virtus, et divinitas : ita ut sint inexcusabiles.</div>
<div n="21" type="v">Quia cum cognovissent Deum, non sicut Deum glorificaverunt, aut gratias egerunt : sed evanuerunt in cogitationibus suis, et obscuratum est insipiens cor eorum :</div>
<div n="22" type="v">dicentes enim se esse sapientes, stulti facti sunt.</div>
<div n="23" type="v">Et mutaverunt gloriam incorruptibilis Dei in similitudinem imaginis corruptibilis hominis, et volucrum, et quadrupedum, et serpentium.</div>
<div n="24" type="v">Propter quod tradidit illos Deus in desideria cordis eorum, in immunditiam, ut contumeliis afficiant corpora sua in semetipsis :</div>
<div n="25" type="v">qui commutaverunt veritatem Dei in mendacium : et coluerunt, et servierunt creaturæ potius quam Creatori, qui est benedictus in sæcula. Amen.</div>
<div n="26" type="v">Propterea tradidit illos Deus in passiones ignominiæ : nam feminæ eorum immutaverunt naturalem usum in eum usum qui est contra naturam.</div>
<div n="27" type="v">Similiter autem et masculi, relicto naturali usu feminæ, exarserunt in desideriis suis in invicem, masculi in masculos turpitudinem operantes, et mercedem, quam oportuit, erroris sui in semetipsis recipientes.</div>
<div n="28" type="v">Et sicut non probaverunt Deum habere in notitia, tradidit illos Deus in reprobum sensum, ut faciant ea quæ non conveniunt,</div>
<div n="29" type="v">repletos omni iniquitate, malitia, fornicatione, avaritia, nequitia, plenos invidia, homicidio, contentione, dolo, malignitate : susurrones,</div>
<div n="30" type="v">detractores, Deo odibiles, contumeliosos, superbos, elatos, inventores malorum, parentibus non obedientes,</div>
<div n="31" type="v">insipientes, incompositos, sine affectione, absque fœdere, sine misericordia.</div>
<div n="32" type="v">Qui cum justitiam Dei cognovissent, non intellexerunt quoniam qui talia agunt, digni sunt morte : et non solum qui ea faciunt, sed etiam qui consentiunt facientibus.</div>
</div>
<div n="2" type="ch">
<div n="1" type="v">Propter quod inexcusabilis es, o homo omnis qui judicas. In quo enim judicas alterum, teipsum condemnas : eadem enim agis quæ judicas.</div>
<div n="2" type="v">Scimus enim quoniam judicium Dei est secundum veritatem in eos qui talia agunt.</div>
<div n="3" type="v">Existimas autem hoc, o homo, qui judicas eos qui talia agunt, et facis ea, quia tu effugies judicium Dei ?</div>
<div n="4" type="v">an divitias bonitatis ejus, et patientiæ, et longanimitatis contemnis ? ignoras quoniam benignitas Dei ad pœnitentiam te adducit ?</div>
<div n="5" type="v">Secundum autem duritiam tuam, et impœnitens cor, thesaurizas tibi iram in die iræ, et revelationis justi judicii Dei,</div>
<div n="6" type="v">qui reddet unicuique secundum opera ejus :</div>
<div n="7" type="v">iis quidem qui secundum patientiam boni operis, gloriam, et honorem, et incorruptionem quærunt, vitam æternam :</div>
<div n="8" type="v">iis autem qui sunt ex contentione, et qui non acquiescunt veritati, credunt autem iniquitati, ira et indignatio.</div>
<div n="9" type="v">Tribulatio et angustia in omnem animam hominis operantis malum, Judæi primum, et Græci :</div>
<div n="10" type="v">gloria autem, et honor, et pax omni operanti bonum, Judæo primum, et Græco :</div>
<div n="11" type="v">non enim est acceptio personarum apud Deum.</div>
<div n="12" type="v">Quicumque enim sine lege peccaverunt, sine lege peribunt : et quicumque in lege peccaverunt, per legem judicabuntur.</div>
<div n="13" type="v">Non enim auditores legis justi sunt apud Deum, sed factores legis justificabuntur.</div>
<div n="14" type="v">Cum autem gentes, quæ legem non habent, naturaliter ea, quæ legis sunt, faciunt, ejusmodi legem non habentes, ipsi sibi sunt lex :</div>
<div n="15" type="v">qui ostendunt opus legis scriptum in cordibus suis, testimonium reddente illis conscientia ipsorum, et inter se invicem cogitationibus accusantibus, aut etiam defendentibus,</div>
<div n="16" type="v">in die, cum judicabit Deus occulta hominum, secundum Evangelium meum per Jesum Christum.</div>
<div n="17" type="v">Si autem tu Judæus cognominaris, et requiescis in lege, et gloriaris in Deo,</div>
<div n="18" type="v">et nosti voluntatem ejus, et probas utiliora, instructus per legem,</div>
<div n="19" type="v">confidis teipsum esse ducem cæcorum, lumen eorum qui in tenebris sunt,</div>
<div n="20" type="v">eruditorem insipientium, magistrum infantium, habentem formam scientiæ, et veritatis in lege.</div>
<div n="21" type="v">Qui ergo alium doces, teipsum non doces : qui prædicas non furandum, furaris :</div>
<div n="22" type="v">qui dicis non mœchandum, mœcharis : qui abominaris idola, sacrilegium facis :</div>
<div n="23" type="v">qui in lege gloriaris, per prævaricationem legis Deum inhonoras.</div>
<div n="24" type="v">(Nomen enim Dei per vos blasphematur inter gentes, sicut scriptum est.)</div>
<div n="25" type="v">Circumcisio quidem prodest, si legem observes : si autem prævaricator legis sis, circumcisio tua præputium facta est.</div>
<div n="26" type="v">Si igitur præputium justitias legis custodiat, nonne præputium illius in circumcisionem reputabitur ?</div>
<div n="27" type="v">et judicabit id quod ex natura est præputium, legem consummans, te, qui per litteram et circumcisionem prævaricator legis es ?</div>
<div n="28" type="v">Non enim qui in manifesto, Judæus est : neque quæ in manifesto, in carne, est circumcisio :</div>
<div n="29" type="v">sed qui in abscondito, Judæus est : et circumcisio cordis in spiritu, non littera : cujus laus non ex hominibus, sed ex Deo est.</div>
</div>
<div n="3" type="ch">
<div n="1" type="v">Quid ergo amplius Judæo est ? aut quæ utilitas circumcisionis ?</div>
<div n="2" type="v">Multum per omnem modum. Primum quidem quia credita sunt illis eloquia Dei.</div>
<div n="3" type="v">Quid enim si quidam illorum non crediderunt ? numquid incredulitas illorum fidem Dei evacuabit ? Absit.</div>
<div n="4" type="v">Est autem Deus verax : omnis autem homo mendax, sicut scriptum est : Ut justificeris in sermonibus tuis : et vincas cum judicaris.</div>
<div n="5" type="v">Si autem iniquitas nostra justitiam Dei commendat, quid dicemus ? Numquid iniquus est Deus, qui infert iram ?</div>
<div n="6" type="v">secundum hominem dico. Absit. Alioquin quomodo judicabit Deus hunc mundum ?</div>
<div n="7" type="v">Si enim veritas Dei in meo mendacio abundavit in gloriam ipsius : quid adhuc et ego tamquam peccator judicor ?</div>
<div n="8" type="v">et non (sicut blasphemamur, et sicut aiunt quidam nos dicere) faciamus mala ut veniant bona : quorum damnatio justa est.</div>
<div n="9" type="v">Quid ergo ? præcellimus eos ? Nequaquam. Causati enim sumus Judæos et Græcos omnes sub peccato esse,</div>
<div n="10" type="v">sicut scriptum est : Quia non est justus quisquam :</div>
<div n="11" type="v">non est intelligens, non est requirens Deum.</div>
<div n="12" type="v">Omnes declinaverunt, simul inutiles facti sunt : non est qui faciat bonum, non est usque ad unum.</div>
<div n="13" type="v">Sepulchrum patens est guttur eorum, linguis suis dolose agebant : venenum aspidum sub labiis eorum :</div>
<div n="14" type="v">quorum os maledictione, et amaritudine plenum est :</div>
<div n="15" type="v">veloces pedes eorum ad effundendum sanguinem :</div>
<div n="16" type="v">contritio et infelicitas in viis eorum :</div>
<div n="17" type="v">et viam pacis non cognoverunt :</div>
<div n="18" type="v">non est timor Dei ante oculos eorum.</div>
<div n="19" type="v">Scimus autem quoniam quæcumque lex loquitur, iis, qui in lege sunt, loquitur : ut omne os obstruatur, et subditus fiat omnis mundus Deo :</div>
<div n="20" type="v">quia ex operibus legis non justificabitur omnis caro coram illo. Per legem enim cognitio peccati.</div>
<div n="21" type="v">Nunc autem sine lege justitia Dei manifestata est : testificata a lege et prophetis.</div>
<div n="22" type="v">Justitia autem Dei per fidem Jesu Christi in omnes et super omnes qui credunt in eum : non enim est distinctio :</div>
<div n="23" type="v">omnes enim peccaverunt, et egent gloria Dei.</div>
<div n="24" type="v">Justificati gratis per gratiam ipsius, per redemptionem quæ est in Christo Jesu,</div>
<div n="25" type="v">quem proposuit Deus propitiationem per fidem in sanguine ipsius, ad ostensionem justitiæ suæ propter remissionem præcedentium delictorum</div>
<div n="26" type="v">in sustentatione Dei, ad ostensionem justitiæ ejus in hoc tempore : ut sit ipse justus, et justificans eum, qui est ex fide Jesu Christi.</div>
<div n="27" type="v">Ubi est ergo gloriatio tua ? Exclusa est. Per quam legem ? Factorum ? Non : sed per legem fidei.</div>
<div n="28" type="v">Arbitramur enim justificari hominem per fidem sine operibus legis.</div>
<div n="29" type="v">An Judæorum Deus tantum ? nonne et gentium ? Immo et gentium :</div>
<div n="30" type="v">quoniam quidem unus est Deus, qui justificat circumcisionem ex fide, et præputium per fidem.</div>
<div n="31" type="v">Legem ergo destruimus per fidem ? Absit : sed legem statuimus.</div>
</div>
<div n="4" type="ch">
<div n="1" type="v">Quid ergo dicemus invenisse Abraham patrem nostrum secundum carnem ?</div>
<div n="2" type="v">Si enim Abraham ex operibus justificatus est, habet gloriam, sed non apud Deum.</div>
<div n="3" type="v">Quid enim dicit Scriptura ? Credidit Abraham Deo, et reputatam est illi ad justitiam.</div>
<div n="4" type="v">Ei autem qui operatur, merces non imputatur secundum gratiam, sed secundum debitum.</div>
<div n="5" type="v">Ei vero qui non operatur, credenti autem in eum, qui justificat impium, reputatur fides ejus ad justitiam secundum propositum gratiæ Dei.</div>
<div n="6" type="v">Sicut et David dicit beatitudinem hominis, cui Deus accepto fert justitiam sine operibus :</div>
<div n="7" type="v">Beati, quorum remissæ sunt iniquitates, et quorum tecta sunt peccata.</div>
<div n="8" type="v">Beatus vir, cui non imputavit Dominus peccatum.</div>
<div n="9" type="v">Beatitudo ergo hæc in circumcisione tantum manet, an etiam in præputio ? Dicimus enim quia reputata est Abrahæ fides ad justitiam.</div>
<div n="10" type="v">Quomodo ergo reputata est ? in circumcisione, an in præputio ? Non in circumcisione, sed in præputio.</div>
<div n="11" type="v">Et signum accepit circumcisionis, signaculum justitiæ fidei, quæ est in præputio : ut sit pater omnium credentium per præputium, ut reputetur et illis ad justitiam :</div>
<div n="12" type="v">et sit pater circumcisionis non iis tantum, qui sunt ex circumcisione, sed et iis qui sectantur vestigia fidei, quæ est in præputio patris nostri Abrahæ.</div>
<div n="13" type="v">Non enim per legem promissio Abrahæ, aut semini ejus ut hæres esset mundi : sed per justitiam fidei.</div>
<div n="14" type="v">Si enim qui ex lege, hæredes sunt : exinanita est fides, abolita est promissio.</div>
<div n="15" type="v">Lex enim iram operatur. Ubi enim non est lex, nec prævaricatio.</div>
<div n="16" type="v">Ideo ex fide, ut secundum gratiam firma sit promissio omni semini, non ei qui ex lege est solum, sed et ei qui ex fide est Abrahæ, qui pater est omnium nostrum</div>
<div n="17" type="v">(sicut scriptum est : Quia patrem multarum gentium posui te) ante Deum, cui credidit, qui vivificat mortuos, et vocat ea quæ non sunt, tamquam ea quæ sunt :</div>
<div n="18" type="v">qui contra spem in spem credidit, ut fieret pater multarum gentium secundum quod dictum est ei : Sic erit semen tuum.</div>
<div n="19" type="v">Et non infirmatus est fide, nec consideravit corpus suum emortuum, cum jam fere centum esset annorum, et emortuam vulvam Saræ.</div>
<div n="20" type="v">In repromissione etiam Dei non hæsitavit diffidentia, sed confortatus est fide, dans gloriam Deo :</div>
<div n="21" type="v">plenissime sciens, quia quæcumque promisit, potens est et facere.</div>
<div n="22" type="v">Ideo et reputatum est illi ad justitiam.</div>
<div n="23" type="v">Non est autem scriptum tantum propter ipsum quia reputatum est illi ad justitiam :</div>
<div n="24" type="v">sed et propter nos, quibus reputabitur credentibus in eum, qui suscitavit Jesum Christum Dominum nostrum a mortuis,</div>
<div n="25" type="v">qui traditus est propter delicta nostra, et resurrexit propter justificationem nostram.</div>
</div>
<div n="5" type="ch">
<div n="1" type="v">Justificati ergo ex fide, pacem habeamus ad Deum per Dominum nostrum Jesum Christum :</div>
<div n="2" type="v">per quem et habemus accessum per fidem in gratiam istam, in qua stamus, et gloriamur in spe gloriæ filiorum Dei.</div>
<div n="3" type="v">Non solum autem, sed et gloriamur in tribulationibus : scientes quod tribulatio patientiam operatur :</div>
<div n="4" type="v">patientia autem probationem, probatio vero spem,</div>
<div n="5" type="v">spes autem non confundit : quia caritas Dei diffusa est in cordibus nostris per Spiritum Sanctum, qui datus est nobis.</div>
<div n="6" type="v">Ut quid enim Christus, cum adhuc infirmi essemus, secundum tempus, pro impiis mortuus est ?</div>
<div n="7" type="v">vix enim pro justo quis moritur : nam pro bono forsitan quis audeat mori.</div>
<div n="8" type="v">Commendat autem caritatem suam Deus in nobis : quoniam cum adhuc peccatores essemus, secundum tempus,</div>
<div n="9" type="v">Christus pro nobis mortuus est : multo igitur magis nunc justificati in sanguine ipsius, salvi erimus ab ira per ipsum.</div>
<div n="10" type="v">Si enim cum inimici essemus, reconciliati sumus Deo per mortem filii ejus : multo magis reconciliati, salvi erimus in vita ipsius.</div>
<div n="11" type="v">Non solum autem : sed et gloriamur in Deo per Dominum nostrum Jesum Christum, per quem nunc reconciliationem accepimus.</div>
<div n="12" type="v">Propterea sicut per unum hominem peccatum in hunc mundum intravit, et per peccatum mors, et ita in omnes homines mors pertransiit, in quo omnes peccaverunt.</div>
<div n="13" type="v">Usque ad legem enim peccatum erat in mundo : peccatum autem non imputabatur, cum lex non esset.</div>
<div n="14" type="v">Sed regnavit mors ab Adam usque ad Moysen etiam in eos qui non peccaverunt in similitudinem prævaricationis Adæ, qui est forma futuri.</div>
<div n="15" type="v">Sed non sicut delictum, ita et donum : si enim unius delicto multi mortui sunt : multo magis gratia Dei et donum in gratia unius hominis Jesu Christi in plures abundavit.</div>
<div n="16" type="v">Et non sicut per unum peccatum, ita et donum. Nam judicium quidem ex uno in condemnationem : gratia autem ex multis delictis in justificationem.</div>
<div n="17" type="v">Si enim unius delicto mors regnavit per unum : multo magis abundantiam gratiæ, et donationis, et justitiæ accipientes, in vita regnabunt per unum Jesum Christum.</div>
<div n="18" type="v">Igitur sicut per unius delictum in omnes homines in condemnationem : sic et per unius justitiam in omnes homines in justificationem vitæ.</div>
<div n="19" type="v">Sicut enim per inobedientiam unius hominis, peccatores constituti sunt multi : ita et per unius obeditionem, justi constituentur multi.</div>
<div n="20" type="v">Lex autem subintravit ut abundaret delictum. Ubi autem abundavit delictum, superabundavit gratia :</div>
<div n="21" type="v">ut sicut regnavit peccatum in mortem : ita et gratia regnet per justitiam in vitam æternam, per Jesum Christum Dominum nostrum.</div>
</div>
<div n="6" type="ch">
<div n="1" type="v">Quid ergo dicemus ? permanebimus in peccato ut gratia abundet ?</div>
<div n="2" type="v">Absit. Qui enim mortui sumus peccato, quomodo adhuc vivemus in illo ?</div>
<div n="3" type="v">an ignoratis quia quicumque baptizati sumus in Christo Jesu, in morte ipsius baptizati sumus ?</div>
<div n="4" type="v">Consepulti enim sumus cum illo per baptismum in mortem : ut quomodo Christus surrexit a mortuis per gloriam Patris, ita et nos in novitate vitæ ambulemus.</div>
<div n="5" type="v">Si enim complantati facti sumus similitudini mortis ejus : simul et resurrectionis erimus.</div>
<div n="6" type="v">Hoc scientes, quia vetus homo noster simul crucifixus est, ut destruatur corpus peccati, et ultra non serviamus peccato.</div>
<div n="7" type="v">Qui enim mortuus est, justificatus est a peccato.</div>
<div n="8" type="v">Si autem mortui sumus cum Christo, credimus quia simul etiam vivemus cum Christo,</div>
<div n="9" type="v">scientes quod Christus resurgens ex mortuis jam non moritur : mors illi ultra non dominabitur.</div>
<div n="10" type="v">Quod enim mortuus est peccato, mortuus est semel : quod autem vivit, vivit Deo.</div>
<div n="11" type="v">Ita et vos existimate vos mortuos quidem esse peccato, viventes autem Deo, in Christo Jesu Domino nostro.</div>
<div n="12" type="v">Non ergo regnet peccatum in vestro mortali corpore ut obediatis concupiscentiis ejus.</div>
<div n="13" type="v">Sed neque exhibeatis membra vestra arma iniquitatis peccato : sed exhibete vos Deo, tamquam ex mortuis viventes : et membra vestra arma justitiæ Deo.</div>
<div n="14" type="v">Peccatum enim vobis non dominabitur : non enim sub lege estis, sed sub gratia.</div>
<div n="15" type="v">Quid ergo ? peccabimus, quoniam non sumus sub lege, sed sub gratia ? Absit.</div>
<div n="16" type="v">Nescitis quoniam cui exhibetis vos servos ad obediendum, servi estis ejus, cui obeditis, sive peccati ad mortem, sive obeditionis ad justitiam ?</div>
<div n="17" type="v">Gratias autem Deo quod fuistis servi peccati, obedistis autem ex corde in eam formam doctrinæ, in quam traditi estis.</div>
<div n="18" type="v">Liberati autem a peccato, servi facti estis justitiæ.</div>
<div n="19" type="v">Humanum dico, propter infirmitatem carnis vestræ : sicut enim exhibuistis membra vestra servire immunditiæ, et iniquitati ad iniquitatem, ita nunc exhibete membra vestra servire justitiæ in santificationem.</div>
<div n="20" type="v">Cum enim servi essetis peccati, liberi fuistis justitiæ.</div>
<div n="21" type="v">Quem ergo fructum habuistis tunc in illis, in quibus nunc erubescitis ? nam finis illorum mors est.</div>
<div n="22" type="v">Nunc vero liberati a peccato, servi autem facti Deo, habetis fructum vestrum in santificationem, finem vero vitam æternam.</div>
<div n="23" type="v">Stipendia enim peccati, mors. Gratia autem Dei, vita æterna, in Christo Jesu Domino nostro.</div>
</div>
<div n="7" type="ch">
<div n="1" type="v">An ignoratis, fratres (scientibus enim legem loquor), quia lex in homine dominatur quanto tempore vivit ?</div>
<div n="2" type="v">Nam quæ sub viro est mulier, vivente viro, alligata est legi : si autem mortuus fuerit vir ejus, soluta est a lege viri.</div>
<div n="3" type="v">Igitur, vivente viro, vocabitur adultera si fuerit cum alio viro : si autem mortuus fuerit vir ejus, liberata est a lege viri, ut non sit adultera si fuerit cum alio viro.</div>
<div n="4" type="v">Itaque fratres mei, et vos mortificati estis legi per corpus Christi : ut sitis alterius, qui ex mortuis resurrexit, ut fructificemus Deo.</div>
<div n="5" type="v">Cum enim essemus in carne, passiones peccatorum, quæ per legem erant, operabantur in membris nostris, ut fructificarent morti.</div>
<div n="6" type="v">Nunc autem soluti sumus a lege mortis, in qua detinebamur, ita ut serviamus in novitate spiritus, et non in vetustate litteræ.</div>
<div n="7" type="v">Quid ergo dicemus ? lex peccatum est ? Absit. Sed peccatum non cognovi, nisi per legem : nam concupiscentiam nesciebam, nisi lex diceret : Non concupisces.</div>
<div n="8" type="v">Occasione autem accepta, peccatum per mandatum operatum est in me omnem concupiscentiam. Sine lege enim peccatum mortuum erat.</div>
<div n="9" type="v">Ego autem vivebam sine lege aliquando : sed cum venisset mandatum, peccatum revixit.</div>
<div n="10" type="v">Ego autem mortuus sum : et inventum est mihi mandatum, quod erat ad vitam, hoc esse ad mortem.</div>
<div n="11" type="v">Nam peccatum occasione accepta per mandatum, seduxit me, et per illud occidit.</div>
<div n="12" type="v">Itaque lex quidem sancta, et mandatum sanctum, et justum, et bonum.</div>
<div n="13" type="v">Quod ergo bonum est, mihi factum est mors ? Absit. Sed peccatum, ut appareat peccatum, per bonum operatum est mihi mortem : ut fiat supra modum peccans peccatum per mandatum.</div>
<div n="14" type="v">Scimus enim quia lex spiritualis est : ego autem carnalis sum, venundatus sub peccato.</div>
<div n="15" type="v">Quod enim operor, non intelligo : non enim quod volo bonum, hoc ago : sed quod odi malum, illud facio.</div>
<div n="16" type="v">Si autem quod nolo, illud facio : consentio legi, quoniam bona est.</div>
<div n="17" type="v">Nunc autem jam non ego operor illud, sed quod habitat in me peccatum.</div>
<div n="18" type="v">Scio enim quia non habitat in me, hoc est in carne mea, bonum. Nam velle, adjacet mihi : perficere autem bonum, non invenio.</div>
<div n="19" type="v">Non enim quod volo bonum, hoc facio : sed quod nolo malum, hoc ago.</div>
<div n="20" type="v">Si autem quod nolo, illud facio : jam non ego operor illud, sed quod habitat in me, peccatum.</div>
<div n="21" type="v">Invenio igitur legem, volenti mihi facere bonum, quoniam mihi malum adjacet :</div>
<div n="22" type="v">condelector enim legi Dei secundum interiorem hominem :</div>
<div n="23" type="v">video autem aliam legem in membris meis, repugnantem legi mentis meæ, et captivantem me in lege peccati, quæ est in membris meis.</div>
<div n="24" type="v">Infelix ego homo, quis me liberabit de corpore mortis hujus ?</div>
<div n="25" type="v">gratia Dei per Jesum Christum Dominum nostrum. Igitur ego ipse mente servio legi Dei : carne autem, legi peccati.</div>
</div>
<div n="8" type="ch">
<div n="1" type="v">Nihil ergo nunc damnationis est iis qui sunt in Christo Jesu : qui non secundum carnem ambulant.</div>
<div n="2" type="v">Lex enim spiritus vitæ in Christo Jesu liberavit me a lege peccati et mortis.</div>
<div n="3" type="v">Nam quod impossibile erat legi, in quo infirmabatur per carnem : Deus Filium suum mittens in similitudinem carnis peccati et de peccato, damnavit peccatum in carne,</div>
<div n="4" type="v">et justificatio legis impleretur in nobis, qui non secundum carnem ambulamus, sed secundum spiritum.</div>
<div n="5" type="v">Qui enim secundum carnem sunt, quæ carnis sunt, sapiunt : qui vero secundum spiritum sunt, quæ sunt spiritus, sentiunt.</div>
<div n="6" type="v">Nam prudentia carnis, mors est : prudentia autem spiritus, vita et pax :</div>
<div n="7" type="v">quoniam sapientia carnis inimica est Deo : legi enim Dei non est subjecta, nec enim potest.</div>
<div n="8" type="v">Qui autem in carne sunt, Deo placere non possunt.</div>
<div n="9" type="v">Vos autem in carne non estis, sed in spiritu : si tamen Spiritus Dei habitat in vobis. Siquis autem Spiritum Christi non habet, hic non est ejus.</div>
<div n="10" type="v">Si autem Christus in vobis est, corpus quidem mortuum est propter peccatum, spiritus vero vivit propter justificationem.</div>
<div n="11" type="v">Quod si Spiritus ejus, qui suscitavit Jesum a mortuis, habitat in vobis : qui suscitavit Jesum Christum a mortuis, vivificabit et mortalia corpora vestra, propter inhabitantem Spiritum ejus in vobis.</div>
<div n="12" type="v">Ergo fratres, debitores sumus non carni, ut secundum carnem vivamus.</div>
<div n="13" type="v">Si enim secundum carnem vixeritis, moriemini : si autem spiritu facta carnis mortificaveritis, vivetis.</div>
<div n="14" type="v">Quicumque enim Spiritu Dei aguntur, ii sunt filii Dei.</div>
<div n="15" type="v">Non enim accepistis spiritum servitutis iterum in timore, sed accepistis spiritum adoptionis filiorum, in quo clamamus : Abba (Pater).</div>
<div n="16" type="v">Ipse enim Spiritus testimonium reddit spiritui nostro quod sumus filii Dei.</div>
<div n="17" type="v">Si autem filii, et hæredes : hæredes, quidem Dei, cohæredes autem Christi : si tamen compatimur ut et conglorificemur.</div>
<div n="18" type="v">Existimo enim quod non sunt condignæ passiones hujus temporis ad futuram gloriam, quæ revelabitur in nobis.</div>
<div n="19" type="v">Nam exspectatio creaturæ revelationem filiorum Dei exspectat.</div>
<div n="20" type="v">Vanitati enim creatura subjecta est non volens, sed propter eum, qui subjecit eam in spe :</div>
<div n="21" type="v">quia et ipsa creatura liberabitur a servitute corruptionis in libertatem gloriæ filiorum Dei.</div>
<div n="22" type="v">Scimus enim quod omnis creatura ingemiscit, et parturit usque adhuc.</div>
<div n="23" type="v">Non solum autem illa, sed et nos ipsi primitias spiritus habentes : et ipsi intra nos gemimus adoptionem filiorum Dei exspectantes, redemptionem corporis nostri.</div>
<div n="24" type="v">Spe enim salvi facti sumus. Spes autem, quæ videtur, non est spes : nam quod videt quis, quid sperat ?</div>
<div n="25" type="v">Si autem quod non videmus, speramus : per patientiam exspectamus.</div>
<div n="26" type="v">Similiter autem et Spiritus adjuvat infirmitatem nostram : nam quid oremus, sicut oportet, nescimus : sed ipse Spiritus postulat pro nobis gemitibus inenarrabilibus.</div>
<div n="27" type="v">Qui autem scrutatur corda, scit quid desideret Spiritus : quia secundum Deum postulat pro sanctis.</div>
<div n="28" type="v">Scimus autem quoniam diligentibus Deum omnia cooperantur in bonum, iis qui secundum propositum vocati sunt sancti.</div>
<div n="29" type="v">Nam quos præscivit, et prædestinavit conformes fieri imaginis Filii sui, ut sit ipse primogenitus in multis fratribus.</div>
<div n="30" type="v">Quos autem prædestinavit, hos et vocavit : et quos vocavit, hos et justificavit : quos autem justificavit, illos et glorificavit.</div>
<div n="31" type="v">Quid ergo dicemus ad hæc ? si Deus pro nobis, qui contra nos ?</div>
<div n="32" type="v">Qui etiam proprio Filio suo non pepercit, sed pro nobis omnibus tradidit illum : quomodo non etiam cum illo omnia nobis donavit ?</div>
<div n="33" type="v">Quis accusabit adversus electos Dei ? Deus qui justificat,</div>
<div n="34" type="v">quis est qui condemnet ? Christus Jesus, qui mortuus est, immo qui et resurrexit, qui est ad dexteram Dei, qui etiam interpellat pro nobis.</div>
<div n="35" type="v">Quis ergo nos separabit a caritate Christi ? tribulatio ? an angustia ? an fames ? an nuditas ? an periculum ? an persecutio ? an gladius ?</div>
<div n="36" type="v">(Sicut scriptum est : Quia propter te mortificamur tota die : æstimati sumus sicut oves occisionis.)</div>
<div n="37" type="v">Sed in his omnibus superamus propter eum qui dilexit nos.</div>
<div n="38" type="v">Certus sum enim quia neque mors, neque vita, neque angeli, neque principatus, neque virtutes, neque instantia, neque futura, neque fortitudo,</div>
<div n="39" type="v">neque altitudo, neque profundum, neque creatura alia poterit nos separare a caritate Dei, quæ est in Christo Jesu Domino nostro.</div>
</div>
<div n="9" type="ch">
<div n="1" type="v">Veritatem dico in Christo, non mentior : testimonium mihi perhibente conscientia mea in Spiritu Sancto :</div>
<div n="2" type="v">quoniam tristitia mihi magna est, et continuus dolor cordi meo.</div>
<div n="3" type="v">Optabam enim ego ipse anathema esse a Christo pro fratribus meis, qui sunt cognati mei secundum carnem,</div>
<div n="4" type="v">qui sunt Israëlitæ, quorum adoptio est filiorum, et gloria, et testamentum, et legislatio, et obsequium, et promissa :</div>
<div n="5" type="v">quorum patres, et ex quibus est Christus secundum carnem, qui est super omnia Deus benedictus in sæcula. Amen.</div>
<div n="6" type="v">Non autem quod exciderit verbum Dei. Non enim omnes qui ex Israël sunt, ii sunt Israëlitæ :</div>
<div n="7" type="v">neque qui semen sunt Abrahæ, omnes filii : sed in Isaac vocabitur tibi semen :</div>
<div n="8" type="v">id est, non qui filii carnis, hi filii Dei : sed qui filii sunt promissionis, æstimantur in semine.</div>
<div n="9" type="v">Promissionis enim verbum hoc est : Secundum hoc tempus veniam : et erit Saræ filius.</div>
<div n="10" type="v">Non solum autem illa : sed et Rebecca ex uno concubitu habens, Isaac patris nostri.</div>
<div n="11" type="v">Cum enim nondum nati fuissent, aut aliquid boni egissent, aut mali (ut secundum electionem propositum Dei maneret),</div>
<div n="12" type="v">non ex operibus, sed ex vocante dictum est ei quia major serviet minori,</div>
<div n="13" type="v">sicut scriptum est : Jacob dilexi, Esau autem odio habui.</div>
<div n="14" type="v">Quid ergo dicemus ? numquid iniquitas apud Deum ? Absit.</div>
<div n="15" type="v">Moysi enim dicit : Miserebor cujus misereor : et misericordiam præstabo cujus miserebor.</div>
<div n="16" type="v">Igitur non volentis, neque currentis, sed miserentis est Dei.</div>
<div n="17" type="v">Dicit enim Scriptura Pharaoni : Quia in hoc ipsum excitavi te, ut ostendam in te virtutem meam : et ut annuntietur nomen meum in universa terra.</div>
<div n="18" type="v">Ergo cujus vult miseretur, et quem vult indurat.</div>
<div n="19" type="v">Dicis itaque mihi : Quid adhuc queritur ? voluntati enim ejus quis resistit ?</div>
<div n="20" type="v">O homo, tu quis es, qui respondeas Deo ? numquid dicit figmentum ei qui se finxit : Quid me fecisti sic ?</div>
<div n="21" type="v">an non habet potestatem figulus luti ex eadem massa facere aliud quidem vas in honorem, aliud vero in contumeliam ?</div>
<div n="22" type="v">Quod si Deus volens ostendere iram, et notum facere potentiam suam, sustinuit in multa patientia vasa iræ, apta in interitum,</div>
<div n="23" type="v">ut ostenderet divitias gloriæ suæ in vasa misericordiæ, quæ præparavit in gloriam.</div>
<div n="24" type="v">Quos et vocavit nos non solum ex Judæis, sed etiam in gentibus,</div>
<div n="25" type="v">sicut in Osee dicit : Vocabo non plebem meam, plebem meam : et non dilectam, dilectam : et non misericordiam consecutam, misericordiam consecutam.</div>
<div n="26" type="v">Et erit : in loco, ubi dictum est eis : Non plebs mea vos : ibi vocabuntur filii Dei vivi.</div>
<div n="27" type="v">Isaias autem clamat pro Israël : Si fuerit numerus filiorum Israël tamquam arena maris, reliquiæ salvæ fient.</div>
<div n="28" type="v">Verbum enim consummans, et abbrevians in æquitate : quia verbum breviatum faciet Dominus super terram :</div>
<div n="29" type="v">et sicut prædixit Isaias : Nisi Dominus Sabaoth reliquisset nobis semen, sicut Sodoma facti essemus, et sicut Gomorrha similes fuissemus.</div>
<div n="30" type="v">Quid ergo dicemus ? Quod gentes, quæ non sectabantur justitiam, apprehenderunt justitiam : justitiam autem, quæ ex fide est.</div>
<div n="31" type="v">Israël vero sectando legem justitiæ, in legem justitiæ non pervenit.</div>
<div n="32" type="v">Quare ? Quia non ex fide, sed quasi ex operibus : offenderunt enim in lapidem offensionis,</div>
<div n="33" type="v">sicut scriptum est : Ecce pono in Sion lapidem offensionis, et petram scandali : et omnis qui credit in eum, non confundetur.</div>
</div>
<div n="10" type="ch">
<div n="1" type="v">Fratres, voluntas quidem cordis mei, et obsecratio ad Deum, fit pro illis in salutem.</div>
<div n="2" type="v">Testimonium enim perhibeo illis quod æmulationem Dei habent, sed non secundum scientiam.</div>
<div n="3" type="v">Ignorantes enim justitiam Dei, et suam quærentes statuere, justitiæ Dei non sunt subjecti.</div>
<div n="4" type="v">Finis enim legis, Christus, ad justitiam omni credenti.</div>
<div n="5" type="v">Moyses enim scripsit, quoniam justitiam, quæ ex lege est, qui fecerit homo, vivet in ea.</div>
<div n="6" type="v">Quæ autem ex fide est justitia, sic dicit : Ne dixeris in corde tuo : Qui ascendet in cælum ? id est, Christum deducere :</div>
<div n="7" type="v">aut, Quis descendet in abyssum ? hoc est, Christum a mortuis revocare.</div>
<div n="8" type="v">Sed quid dicit Scriptura ? Prope est verbum in ore tuo, et in corde tuo : hoc est verbum fidei, quod prædicamus.</div>
<div n="9" type="v">Quia si confitearis in ore tuo Dominum Jesum, et in corde tuo credideris quod Deus illum suscitavit a mortuis, salvus eris.</div>
<div n="10" type="v">Corde enim creditur ad justitiam : ore autem confessio fit ad salutem.</div>
<div n="11" type="v">Dicit enim Scriptura : Omnis qui credit in illum, non confundetur.</div>
<div n="12" type="v">Non enim est distinctio Judæi et Græci : nam idem Dominus omnium, dives in omnes qui invocant illum.</div>
<div n="13" type="v">Omnis enim quicumque invocaverit nomen Domini, salvus erit.</div>
<div n="14" type="v">Quomodo ergo invocabunt, in quem non crediderunt ? aut quomodo credent ei, quem non audierunt ? quomodo autem audient sine prædicante ?</div>
<div n="15" type="v">quomodo vero prædicabunt nisi mittantur ? sicut scriptum est : Quam speciosi pedes evangelizantium pacem, evangelizantium bona !</div>
<div n="16" type="v">Sed non omnes obediunt Evangelio. Isaias enim dicit : Domine, quis credidit auditui nostro ?</div>
<div n="17" type="v">Ergo fides ex auditu, auditus autem per verbum Christi.</div>
<div n="18" type="v">Sed dico : Numquid non audierunt ? Et quidem in omnem terram exivit sonus eorum, et in fines orbis terræ verba eorum.</div>
<div n="19" type="v">Sed dico : Numquid Israël non cognovit ? Primus Moyses dicit : Ego ad æmulationem vos adducam in non gentem : in gentem insipientem, in iram vos mittam.</div>
<div n="20" type="v">Isaias autem audet, et dicit : Inventus sum a non quærentibus me : palam apparui iis qui me non interrogabant.</div>
<div n="21" type="v">Ad Israël autem dicit : Tota die expandi manus meas ad populum non credentem, et contradicentem.</div>
</div>
<div n="11" type="ch">
<div n="1" type="v">Dico ergo : Numquid Deus repulit populum suum ? Absit. Nam et ego Israëlita sum ex semine Abraham, de tribu Benjamin :</div>
<div n="2" type="v">non repulit Deus plebem suam, quam præscivit. An nescitis in Elia quid dicit Scriptura ? quemadmodum interpellat Deum adversum Israël :</div>
<div n="3" type="v">Domine, prophetas tuos occiderunt, altaria tua suffoderunt : et ego relictus sum solus, et quærunt animam meam.</div>
<div n="4" type="v">Sed quid dicit illi divinum responsum ? Reliqui mihi septem millia virorum, qui non curvaverunt genua ante Baal.</div>
<div n="5" type="v">Sic ergo et in hoc tempore reliquiæ secundum electionem gratiæ salvæ factæ sunt.</div>
<div n="6" type="v">Si autem gratia, jam non ex operibus : alioquin gratia jam non est gratia.</div>
<div n="7" type="v">Quid ergo ? Quod quærebat Israël, hoc non est consecutus : electio autem consecuta est : ceteri vero excæcati sunt :</div>
<div n="8" type="v">sicut scriptum est : Dedit illis Deus spiritum compunctionis : oculos ut non videant, et aures ut non audiant, usque in hodiernum diem.</div>
<div n="9" type="v">Et David dicit : Fiat mensa eorum in laqueum, et in captionem, et in scandalum, et in retributionem illis.</div>
<div n="10" type="v">Obscurentur oculi eorum ne videant : et dorsum eorum semper incurva.</div>
<div n="11" type="v">Dico ergo : Numquid sic offenderunt ut caderent ? Absit. Sed illorum delicto, salus est gentibus ut illos æmulentur.</div>
<div n="12" type="v">Quod si delictum illorum divitiæ sunt mundi, et diminutio eorum divitiæ gentium : quanto magis plenitudo eorum ?</div>
<div n="13" type="v">Vobis enim dico gentibus : Quamdiu quidem ego sum gentium Apostolus, ministerium meum honorificabo,</div>
<div n="14" type="v">si quomodo ad æmulandum provocem carnem meam, et salvos faciam aliquos ex illis.</div>
<div n="15" type="v">Si enim amissio eorum, reconciliatio est mundi : quæ assumptio, nisi vita ex mortuis ?</div>
<div n="16" type="v">Quod si delibatio sancta est, et massa : et si radix sancta, et rami.</div>
<div n="17" type="v">Quod si aliqui ex ramis fracti sunt, tu autem cum oleaster esses, insertus es in illis, et socius radicis, et pinguedinis olivæ factus es,</div>
<div n="18" type="v">noli gloriari adversus ramos. Quod si gloriaris : non tu radicem portas, sed radix te.</div>
<div n="19" type="v">Dices ergo : Fracti sunt rami ut ego inserar.</div>
<div n="20" type="v">Bene : propter incredulitatem fracti sunt. Tu autem fide stas : noli altum sapere, sed time.</div>
<div n="21" type="v">Si enim Deus naturalibus ramis non pepercit : ne forte nec tibi parcat.</div>
<div n="22" type="v">Vide ergo bonitatem, et severitatem Dei : in eos quidem qui ceciderunt, severitatem : in te autem bonitatem Dei, si permanseris in bonitate, alioquin et tu excideris.</div>
<div n="23" type="v">Sed et illi, si non permanserint in incredulitate, inserentur : potens est enim Deus iterum inserere illos.</div>
<div n="24" type="v">Nam si tu ex naturali excisus es oleastro, et contra naturam insertus es in bonam olivam : quanto magis ii qui secundum naturam inserentur suæ olivæ ?</div>
<div n="25" type="v">Nolo enim vos ignorare, fratres, mysterium hoc (ut non sitis vobis ipsis sapientes), quia cæcitas ex parte contigit in Israël, donec plenitudo gentium intraret,</div>
<div n="26" type="v">et sic omnis Israël salvus fieret, sicut scriptum est : Veniet ex Sion, qui eripiat, et avertat impietatem a Jacob.</div>
<div n="27" type="v">Et hoc illis a me testamentum : cum abstulero peccata eorum.</div>
<div n="28" type="v">Secundum Evangelium quidem, inimici propter vos : secundum electionem autem, carissimi propter patres.</div>
<div n="29" type="v">Sine pœnitentia enim sunt dona et vocatio Dei.</div>
<div n="30" type="v">Sicut enim aliquando et vos non credidistis Deo, nunc autem misericordiam consecuti estis propter incredulitatem illorum :</div>
<div n="31" type="v">ita et isti nunc non crediderunt in vestram misericordiam : ut et ipsi misericordiam consequantur.</div>
<div n="32" type="v">Conclusit enim Deus omnia in incredulitate, ut omnium misereatur.</div>
<div n="33" type="v">O altitudo divitiarum sapientiæ, et scientiæ Dei : quam incomprehensibilia sunt judicia ejus, et investigabiles viæ ejus !</div>
<div n="34" type="v">Quis enim cognovit sensum Domini ? aut quis consiliarius ejus fuit ?</div>
<div n="35" type="v">aut quis prior dedit illi, et retribuetur ei ?</div>
<div n="36" type="v">Quoniam ex ipso, et per ipsum, et in ipso sunt omnia : ipsi gloria in sæcula. Amen.</div>
</div>
<div n="12" type="ch">
<div n="1" type="v">Obsecro itaque vos fratres per misericordiam Dei, ut exhibeatis corpora vestra hostiam viventem, sanctam, Deo placentem, rationabile obsequium vestrum.</div>
<div n="2" type="v">Et nolite conformari huic sæculo, sed reformamini in novitate sensus vestri : ut probetis quæ sit voluntas Dei bona, et beneplacens, et perfecta.</div>
<div n="3" type="v">Dico enim per gratiam quæ data est mihi, omnibus qui sunt inter vos, non plus sapere quam oportet sapere, sed sapere ad sobrietatem : et unicuique sicut Deus divisit mensuram fidei.</div>
<div n="4" type="v">Sicut enim in uno corpore multa membra habemus, omnia autem membra non eumdem actum habent :</div>
<div n="5" type="v">ita multi unum corpus sumus in Christo, singuli autem alter alterius membra.</div>
<div n="6" type="v">Habentes autem donationes secundum gratiam, quæ data est nobis, differentes : sive prophetiam secundum rationem fidei,</div>
<div n="7" type="v">sive ministerium in ministrando, sive qui docet in doctrina,</div>
<div n="8" type="v">qui exhortatur in exhortando, qui tribuit in simplicitate, qui præest in sollicitudine, qui miseretur in hilaritate.</div>
<div n="9" type="v">Dilectio sine simulatione : odientes malum, adhærentes bono :</div>
<div n="10" type="v">caritate fraternitatis invicem diligentes : honore invicem prævenientes :</div>
<div n="11" type="v">sollicitudine non pigri : spiritu ferventes : Domino servientes :</div>
<div n="12" type="v">spe gaudentes : in tribulatione patientes : orationi instantes :</div>
<div n="13" type="v">necessitatibus sanctorum communicantes : hospitalitatem sectantes.</div>
<div n="14" type="v">Benedicite persequentibus vos : benedicite, et nolite maledicere.</div>
<div n="15" type="v">Gaudere cum gaudentibus, flere cum flentibus :</div>
<div n="16" type="v">idipsum invicem sentientes : non alta sapientes, sed humilibus consentientes. Nolite esse prudentes apud vosmetipsos :</div>
<div n="17" type="v">nulli malum pro malo reddentes : providentes bona non tantum coram Deo, sed etiam coram omnibus hominibus.</div>
<div n="18" type="v">Si fieri potest, quod ex vobis est, cum omnibus hominibus pacem habentes :</div>
<div n="19" type="v">non vosmetipsos defendentes carissimi, sed date locum iræ. Scriptum est enim : Mihi vindicta : ego retribuam, dicit Dominus.</div>
<div n="20" type="v">Sed si esurierit inimicus tuus, ciba illum : si sitit, potum da illi : hoc enim faciens, carbones ignis congeres super caput ejus.</div>
<div n="21" type="v">Noli vinci a malo, sed vince in bono malum.</div>
</div>
<div n="13" type="ch">
<div n="1" type="v">Omnis anima potestatibus sublimioribus subdita sit : non est enim potestas nisi a Deo : quæ autem sunt, a Deo ordinatæ sunt.</div>
<div n="2" type="v">Itaque qui resistit potestati, Dei ordinationi resistit. Qui autem resistunt, ipsi sibi damnationem acquirunt :</div>
<div n="3" type="v">nam principes non sunt timori boni operis, sed mali. Vis autem non timere potestatem ? Bonum fac : et habebis laudem ex illa :</div>
<div n="4" type="v">Dei enim minister est tibi in bonum. Si autem malum feceris, time : non enim sine causa gladium portat. Dei enim minister est : vindex in iram ei qui malum agit.</div>
<div n="5" type="v">Ideo necessitate subditi estote non solum propter iram, sed etiam propter conscientiam.</div>
<div n="6" type="v">Ideo enim et tributa præstatis : ministri enim Dei sunt, in hoc ipsum servientes.</div>
<div n="7" type="v">Reddite ergo omnibus debita : cui tribulatum, tributum : cui vectigal, vectigal : cui timorem, timorem : cui honorem, honorem.</div>
<div n="8" type="v">Nemini quidquam debeatis, nisi ut invicem diligatis : qui enim diligit proximum, legem implevit.</div>
<div n="9" type="v">Nam : non adultaberis : non occides : non furaberis : non falsum testimonium dices : non concupisces : et si quod est aliud mandatum, in hoc verbo instauratur : diliges proximum tuum sicut teipsum.</div>
<div n="10" type="v">Dilectio proximi malum non operatur. Plenitudo ergo legis est dilectio.</div>
<div n="11" type="v">Et hoc scientes tempus : quia hora est jam nos de somno surgere. Nunc enim propior est nostra salus, quam cum credidimus.</div>
<div n="12" type="v">Nox præcessit, dies autem appropinquavit. Abjiciamus ergo opera tenebrarum, et induamur arma lucis.</div>
<div n="13" type="v">Sicut in die honeste ambulemus : non in comessationibus, et ebrietatibus, non in cubilibus, et impudicitiis, non in contentione, et æmulatione :</div>
<div n="14" type="v">sed induamini Dominum Jesum Christum, et carnis curam ne feceritis in desideriis.</div>
</div>
<div n="14" type="ch">
<div n="1" type="v">Infirmum autem in fide assumite, non in disceptationibus cogitationum.</div>
<div n="2" type="v">Alius enim credit se manducare omnia : qui autem infirmus est, olus manducet.</div>
<div n="3" type="v">Is qui manducat, non manducantem non spernat : et qui non manducat, manducantem non judicet : Deus enim illum assumpsit.</div>
<div n="4" type="v">Tu quis es, qui judicas alienum servum ? domino suo stat, aut cadit : stabit autem : potens est enim Deus statuere illum.</div>
<div n="5" type="v">Nam alius judicat diem inter diem : alius autem judicat omnem diem : unusquisque in suo sensu abundet.</div>
<div n="6" type="v">Qui sapit diem, Domino sapit, et qui manducat, Domino manducat : gratias enim agit Deo. Et qui non manducat, Domino non manducat, et gratias agit Deo.</div>
<div n="7" type="v">Nemo enim nostrum sibi vivit, et nemo sibi moritur.</div>
<div n="8" type="v">Sive enim vivemus, Domino vivimus : sive morimur, Domino morimur. Sive ergo vivimus, sive morimur, Domini sumus.</div>
<div n="9" type="v">In hoc enim Christus mortuus est, et resurrexit : ut et mortuorum et vivorum dominetur.</div>
<div n="10" type="v">Tu autem quid judicas fratrem tuum ? aut tu quare spernis fratrem tuum ? omnes enim stabimus ante tribunal Christi.</div>
<div n="11" type="v">Scriptum est enim : Vivo ego, dicit Dominus, quoniam mihi flectetur omne genu : et omnis lingua confitebitur Deo.</div>
<div n="12" type="v">Itaque unusquisque nostrum pro se rationem reddet Deo.</div>
<div n="13" type="v">Non ergo amplius invicem judicemus : sed hoc judicate magis, ne ponatis offendiculum fratri, vel scandalum.</div>
<div n="14" type="v">Scio, et confido in Domino Jesu, quia nihil commune per ipsum, nisi ei qui existimat quid commune esset, illi commune est.</div>
<div n="15" type="v">Si enim propter cibum frater tuus contristatur, jam non secundum caritatem ambulas. Noli cibo tuo illum perdere, pro quo Christus mortuus est.</div>
<div n="16" type="v">Non ergo blasphemetur bonum nostrum.</div>
<div n="17" type="v">Non est enim regnum Dei esca et potus : sed justitia, et pax, et gaudium in Spiritu Sancto :</div>
<div n="18" type="v">qui enim in hoc servit Christo, placet Deo, et probatus est hominibus.</div>
<div n="19" type="v">Itaque quæ pacis sunt, sectemur : et quæ ædificationis sunt, in invicem custodiamus.</div>
<div n="20" type="v">Noli propter escam destruere opus Dei, omnia quidem sunt munda : sed malum est homini, qui per offendiculum manducat.</div>
<div n="21" type="v">Bonum est non manducare carnem, et non bibere vinum, neque in quo frater tuus offenditur, aut scandalizatur, aut infirmatur.</div>
<div n="22" type="v">Tu fidem habes ? penes temetipsum habe coram Deo. Beatus qui non judicat semetipsum in eo quod probat.</div>
<div n="23" type="v">Qui autem discernit, si manducaverit, damnatus est : quia non ex fide. Omne autem, quod non est ex fide, peccatum est.</div>
</div>
<div n="15" type="ch">
<div n="1" type="v">Debemus autem nos firmiores imbecillitates infirmorum sustinere, et non nobis placere.</div>
<div n="2" type="v">Unusquisque vestrum proximo suo placeat in bonum, ad ædificationem.</div>
<div n="3" type="v">Etenim Christus non sibi placuit, sed sicut scriptum est : Improperia improperantium tibi ceciderunt super me.</div>
<div n="4" type="v">Quæcumque enim scripta sunt, ad nostram doctrinam scripta sunt : ut per patientiam, et consolationem Scripturarum, spem habeamus.</div>
<div n="5" type="v">Deus autem patientiæ et solatii det vobis idipsum sapere in alterutrum secundum Jesum Christum :</div>
<div n="6" type="v">ut unanimes, uno ore honorificetis Deum et patrem Domini nostri Jesu Christi.</div>
<div n="7" type="v">Propter quod suscipite invicem, sicut et Christus suscepit vos in honorem Dei.</div>
<div n="8" type="v">Dico enim Christum Jesum ministrum fuisse circumcisionis propter veritatem Dei, ad confirmandas promissiones patrum :</div>
<div n="9" type="v">gentes autem super misericordia honorare Deum, sicut scriptum est : Propterea confitebor tibi in gentibus, Domine, et nomini tuo cantabo.</div>
<div n="10" type="v">Et iterum dicit : Lætamini gentes cum plebe ejus.</div>
<div n="11" type="v">Et iterum : Laudate omnes gentes Dominum : et magnificate eum omnes populi.</div>
<div n="12" type="v">Et rursus Isaias ait : Erit radix Jesse, et qui exsurget regere gentes, in eum gentes sperabunt.</div>
<div n="13" type="v">Deus autem spei repleat vos omni gaudio, et pace in credendo : ut abundetis in spe, et virtute Spiritus Sancti.</div>
<div n="14" type="v">Certus sum autem fratres mei et ego ipse de vobis, quoniam et ipsi pleni estis dilectione, repleti omni scientia, ita ut possitis alterutrum monere.</div>
<div n="15" type="v">Audacius autem scripsi vobis fratres ex parte, tamquam in memoriam vos reducens : propter gratiam, quæ data est mihi a Deo,</div>
<div n="16" type="v">ut sim minister Christi Jesu in gentibus : sanctificans Evangelium Dei, ut fiat oblatio gentium accepta, et sanctificata in Spiritu Sancto.</div>
<div n="17" type="v">Habeo igitur gloriam in Christo Jesu ad Deum.</div>
<div n="18" type="v">Non enim audeo aliquid loqui eorum, quæ per me non efficit Christus in obedientiam gentium, verbo et factis :</div>
<div n="19" type="v">in virtute signorum, et prodigiorum, in virtute Spiritus Sancti : ita ut ab Jerusalem per circuitum usque ad Illyricum repleverim Evangelium Christi.</div>
<div n="20" type="v">Sic autem prædicavi Evangelium hoc, non ubi nominatus est Christus, ne super alienum fundamentum ædificarem :</div>
<div n="21" type="v">sed sicut scriptum est : Quibus non est annuntiatum de eo, videbunt : et qui non audierunt, intelligent.</div>
<div n="22" type="v">Propter quod et impediebar plurimum venire ad vos, et prohibitus sum usque adhuc.</div>
<div n="23" type="v">Nunc vero ulterius locum non habens in his regionibus, cupiditatem autem habens veniendi ad vos ex multis jam præcedentibus annis :</div>
<div n="24" type="v">cum in Hispaniam proficisci cœpero, spero quod præteriens videam vos, et a vobis deducar illuc, si vobis primum ex parte fruitus fuero.</div>
<div n="25" type="v">Nunc igitur proficiscar in Jerusalem ministrare sanctis.</div>
<div n="26" type="v">Probaverunt enim Macedonia et Achaia collationem aliquam facere in pauperes sanctorum, qui sunt in Jerusalem.</div>
<div n="27" type="v">Placuit enim eis : et debitores sunt eorum. Nam si spiritualium eorum participes facti sunt gentiles, debent et in carnalibus ministrare illis.</div>
<div n="28" type="v">Hoc igitur cum consummavero, et assignavero eis fructum hunc, per vos proficiscar in Hispaniam.</div>
<div n="29" type="v">Scio autem quoniam veniens ad vos, in abundantia benedictionis Evangelii Christi veniam.</div>
<div n="30" type="v">Obsecro ergo vos fratres per Dominum nostrum Jesum Christum, et per caritatem Sancti Spiritus, ut adjuvetis me in orationibus vestris pro me ad Deum,</div>
<div n="31" type="v">ut liberer ab infidelibus, qui sunt in Judæa, et obsequii mei oblatio accepta fiat in Jerusalem sanctis,</div>
<div n="32" type="v">ut veniam ad vos in gaudio per voluntatem Dei, et refrigerer vobiscum.</div>
<div n="33" type="v">Deus autem pacis sit cum omnibus vobis. Amen.</div>
</div>
<div n="16" type="ch">
<div n="1" type="v">Commendo autem vobis Phœben sororem nostram, quæ est in ministerio ecclesiæ, quæ est in Cenchris :</div>
<div n="2" type="v">ut eam suscipiatis in Domino digne sanctis : et assistatis ei in quocumque negotio vestri indiguerit : etenim ipsa quoque astitit multis, et mihi ipsi.</div>
<div n="3" type="v">Salutate Priscam et Aquilam, adjutores meos in Christo Jesu</div>
<div n="4" type="v">(qui pro anima mea suas cervices supposuerunt : quibus non solus ego gratias ago, sed et cunctæ ecclesiæ gentium),</div>
<div n="5" type="v">et domesticam ecclesiam eorum. Salutate Epænetum dilectum mihi, qui est primitivus Asiæ in Christo.</div>
<div n="6" type="v">Salutate Mariam, quæ multum laboravit in vobis.</div>
<div n="7" type="v">Salutate Andronicum et Juniam, cognatos, et concaptivos meos : qui sunt nobiles in Apostolis, qui et ante me fuerunt in Christo.</div>
<div n="8" type="v">Salutate Ampliatum dilectissimum mihi in Domino.</div>
<div n="9" type="v">Salutate Urbanum adjutorem nostrum in Christo Jesu, et Stachyn dilectum meum.</div>
<div n="10" type="v">Salutate Apellen probum in Christo.</div>
<div n="11" type="v">Salutate eos qui sunt ex Aristoboli domo. Salutate Herodionem cognatum meum. Salutate eos qui sunt ex Narcisi domo, qui sunt in Domino.</div>
<div n="12" type="v">Salutate Tryphænam et Tryphosam, quæ laborant in Domino. Salutate Persidem carissimam, quæ multum laboravit in Domino.</div>
<div n="13" type="v">Salutate Rufum electum in Domino, et matrem ejus, et meam.</div>
<div n="14" type="v">Salutate Asyncritum, Phlegontem, Hermam, Patrobam, Hermen, et qui cum eis sunt, fratres.</div>
<div n="15" type="v">Salutate Philologum et Juliam, Nereum, et sororem ejus, et Olympiadem, et omnes qui cum eis sunt, sanctos.</div>
<div n="16" type="v">Salutate invicem in osculo sancto. Salutant vos omnes ecclesiæ Christi.</div>
<div n="17" type="v">Rogo autem vos fratres, ut observetis eos qui dissensiones et offendicula, præter doctrinam, quam vos didicistis, faciunt, et declinate ab illis.</div>
<div n="18" type="v">Hujuscemodi enim Christo Domino nostro non serviunt, sed suo ventri : et per dulces sermones et benedictiones seducunt corda innocentium.</div>
<div n="19" type="v">Vestra enim obedientia in omnem locum divulgata est. Gaudeo igitur in vobis. Sed volo vos sapientes esse in bono, et simplices in malo.</div>
<div n="20" type="v">Deus autem pacis conterat Satanam sub pedibus vestris velociter. Gratia Domini nostri Jesu Christi vobiscum.</div>
<div n="21" type="v">Salutat vos Timotheus adjutor meus, et Lucius, et Jason, et Sosipater cognati mei.</div>
<div n="22" type="v">Saluto vos ego Tertius, qui scripsi epistolam, in Domino.</div>
<div n="23" type="v">Salutat vos Cajus hospes meus, et universa ecclesia. Salutat vos Erastus arcarius civitatis, et Quartus, frater.</div>
<div n="24" type="v">Gratia Domini nostri Jesu Christi cum omnibus vobis. Amen.</div>
<div n="25" type="v">Ei autem, qui potens est vos confirmare juxta Evangelium meum, et prædicationem Jesu Christi, secundum revelationem mysterii temporibus æternis taciti</div>
<div n="26" type="v">(quod nunc patefactum est per Scripturas prophetarum secundum præceptum æterni Dei, ad obeditionem fidei), in cunctis gentibus cogniti,</div>
<div n="27" type="v">soli sapienti Deo, per Jesum Christum, cui honor et gloria in sæcula sæculorum. Amen.</div>
</div>
</div>
<div n="1Cor" type="bk">
<div n="1" type="ch">
<div n="1" type="v">Paulus vocatus Apostolus Jesu Christi per voluntatem Dei, et Sosthenes frater,</div>
<div n="2" type="v">ecclesiæ Dei, quæ est Corinthi, sanctificatis in Christo Jesu, vocatis sanctis, cum omnibus qui invocant nomen Domini nostri Jesu Christi, in omni loco ipsorum et nostro.</div>
<div n="3" type="v">Gratia vobis, et pax a Deo Patre nostro, et Domino Jesu Christo.</div>
<div n="4" type="v">Gratias ago Deo meo semper pro vobis in gratia Dei, quæ data est vobis in Christo Jesu :</div>
<div n="5" type="v">quod in omnibus divites facti estis in illo, in omni verbo, et in omni scientia.</div>
<div n="6" type="v">Sicut testimonium Christi confirmatum est in vobis :</div>
<div n="7" type="v">ita ut nihil vobis desit in ulla gratia, exspectantibus revelationem Domini nostri Jesu Christi,</div>
<div n="8" type="v">qui et confirmabit vos usque in finem sine crimine, in die adventus Domini nostri Jesu Christi.</div>
<div n="9" type="v">Fidelis Deus : per quem vocati estis in societatem filii ejus Jesu Christi Domini nostri.</div>
<div n="10" type="v">Obsecro autem vos fratres per nomen Domini nostri Jesu Christi : ut idipsum dicatis omnes, et non sint in vobis schismata : sitis autem perfecti in eodem sensu, et in eadem sententia.</div>
<div n="11" type="v">Significatum est enim mihi de vobis fratres mei ab iis, qui sunt Chloës, quia contentiones sunt inter vos.</div>
<div n="12" type="v">Hoc autem dico, quod unusquisque vestrum dicit : Ego quidem sum Pauli : ego autem Apollo : ego vero Cephæ : ego autem Christi.</div>
<div n="13" type="v">Divisus est Christus ? numquid Paulus crucifixus est pro vobis ? aut in nomine Pauli baptizati estis ?</div>
<div n="14" type="v">Gratias ago Deo, quod neminem vestrum baptizavi, nisi Crispum et Caium :</div>
<div n="15" type="v">ne quis dicat quod in nomine meo baptizati estis.</div>
<div n="16" type="v">Baptizavi autem et Stephanæ domum : ceterum nescio si quem alium baptizaverim.</div>
<div n="17" type="v">Non enim misit me Christus baptizare, sed evangelizare : non in sapientia verbi, ut non evacuetur crux Christi.</div>
<div n="18" type="v">Verbum enim crucis pereuntibus quidem stultitia est : iis autem qui salvi fiunt, id est nobis, Dei virtus est.</div>
<div n="19" type="v">Scriptum est enim : Perdam sapientiam sapientium, et prudentiam prudentium reprobabo.</div>
<div n="20" type="v">Ubi sapiens ? ubi scriba ? ubi conquisitor hujus sæculi ? Nonne stultam fecit Deus sapientiam hujus mundi ?</div>
<div n="21" type="v">Nam quia in Dei sapientia non cognovit mundus per sapientiam Deum : placuit Deo per stultitiam prædicationis salvos facere credentes.</div>
<div n="22" type="v">Quoniam et Judæi signa petunt, et Græci sapientiam quærunt :</div>
<div n="23" type="v">nos autem prædicamus Christum crucifixum : Judæis quidem scandalum, gentibus autem stultitiam,</div>
<div n="24" type="v">ipsis autem vocatis Judæis, atque Græcis Christum Dei virtutem, et Dei sapientia :</div>
<div n="25" type="v">quia quod stultum est Dei, sapientius est hominibus : et quod infirmum est Dei, fortius est hominibus.</div>
<div n="26" type="v">Videte enim vocationem vestram, fratres, quia non multi sapientes secundum carnem, non multi potentes, non multi nobiles :</div>
<div n="27" type="v">sed quæ stulta sunt mundi elegit Deus, ut confundat sapientes : et infirma mundi elegit Deus, ut confundat fortia :</div>
<div n="28" type="v">et ignobilia mundi, et contemptibilia elegit Deus, et ea quæ non sunt, ut ea quæ sunt destrueret :</div>
<div n="29" type="v">ut non glorietur omnis caro in conspectu ejus.</div>
<div n="30" type="v">Ex ipso autem vos estis in Christo Jesu, qui factus est nobis sapientia a Deo, et justitia, et sanctificatio, et redemptio :</div>
<div n="31" type="v">ut quemadmodum scriptum est : Qui gloriatur, in Domino glorietur.</div>
</div>
<div n="2" type="ch">
<div n="1" type="v">Et ego, cum venissem ad vos, fratres, veni non in sublimitate sermonis, aut sapientiæ, annuntians vobis testimonium Christi.</div>
<div n="2" type="v">Non enim judicavi me scire aliquid inter vos, nisi Jesum Christum, et hunc crucifixum.</div>
<div n="3" type="v">Et ego in infirmitate, et timore, et tremore multo fui apud vos :</div>
<div n="4" type="v">et sermo meus, et prædicatio mea non in persuasibilibus humanæ sapientiæ verbis, sed in ostensione spiritus et virtutis :</div>
<div n="5" type="v">ut fides vestra non sit in sapientia hominum, sed in virtute Dei.</div>
<div n="6" type="v">Sapientiam autem loquimur inter perfectos : sapientiam vero non hujus sæculi, neque principum hujus sæculi, qui destruuntur :</div>
<div n="7" type="v">sed loquimur Dei sapientiam in mysterio, quæ abscondita est, quam prædestinavit Deus ante sæcula in gloriam nostram,</div>
<div n="8" type="v">quam nemo principum hujus sæculi cognovit : si enim cognovissent, numquam Dominum gloriæ crucifixissent.</div>
<div n="9" type="v">Sed sicut scriptum est : Quod oculus non vidit, nec auris audivit, nec in cor hominis ascendit, quæ præparavit Deus iis qui diligunt illum :</div>
<div n="10" type="v">nobis autem revelavit Deus per Spiritum suum : Spiritus enim omnia scrutatur, etiam profunda Dei.</div>
<div n="11" type="v">Quis enim hominum scit quæ sunt hominis, nisi spiritus hominis, qui in ipso est ? ita et quæ Dei sunt, nemo cognovit, nisi Spiritus Dei.</div>
<div n="12" type="v">Nos autem non spiritum hujus mundi accepimus, sed Spiritum qui ex Deo est, ut sciamus quæ a Deo donata sunt nobis :</div>
<div n="13" type="v">quæ et loquimur non in doctis humanæ sapientiæ verbis, sed in doctrina Spiritus, spiritualibus spiritualia comparantes.</div>
<div n="14" type="v">Animalis autem homo non percipit ea quæ sunt Spiritus Dei : stultitia enim est illi, et non potest intelligere : quia spiritualiter examinatur.</div>
<div n="15" type="v">Spiritualis autem judicat omnia : et ipse a nemine judicatur.</div>
<div n="16" type="v">Quis enim cognovit sensum Domini, qui instruat eum ? nos autem sensum Christi habemus.</div>
</div>
<div n="3" type="ch">
<div n="1" type="v">Et ego, fratres, non potui vobis loqui quasi spiritualibus, sed quasi carnalibus. Tamquam parvulis in Christo,</div>
<div n="2" type="v">lac vobis potum dedi, non escam : nondum enim poteratis : sed nec nunc quidem potestis : adhuc enim carnales estis.</div>
<div n="3" type="v">Cum enim sit inter vos zelus, et contentio : nonne carnales estis, et secundum hominem ambulatis ?</div>
<div n="4" type="v">Cum enim quis dicat : Ego quidem sum Pauli ; alius autem : Ego Apollo : nonne homines estis ? Quid igitur est Apollo ? quid vero Paulus ?</div>
<div n="5" type="v">ministri ejus, cui credidistis, ut unicuique sicut Dominus dedit.</div>
<div n="6" type="v">Ego plantavi, Apollo rigavit : sed Deus incrementum dedit.</div>
<div n="7" type="v">Itaque neque qui plantat est aliquid, neque qui rigat : sed qui incrementum dat, Deus.</div>
<div n="8" type="v">Qui autem plantat, et qui rigat, unum sunt. Unusquisque autem propriam mercedem accipiet, secundum suum laborem.</div>
<div n="9" type="v">Dei enim sumus adjutores : Dei agricultura estis, Dei ædificatio estis.</div>
<div n="10" type="v">Secundum gratiam Dei, quæ data est mihi, ut sapiens architectus fundamentum posui : alius autem superædificat. Unusquisque autem videat quomodo superædificet.</div>
<div n="11" type="v">Fundamentum enim aliud nemo potest ponere præter id quod positum est, quod est Christus Jesus.</div>
<div n="12" type="v">Si quis autem superædificat super fundamentum hoc, aurum, argentum, lapides pretiosos, ligna, fœnum, stipulam,</div>
<div n="13" type="v">uniuscujusque opus manifestum erit : dies enim Domini declarabit, quia in igne revelabitur : et uniuscujusque opus quale sit, ignis probabit.</div>
<div n="14" type="v">Si cujus opus manserit quod superædificavit, mercedem accipiet.</div>
<div n="15" type="v">Si cujus opus arserit, detrimentum patietur : ipse autem salvus erit, sic tamen quasi per ignem.</div>
<div n="16" type="v">Nescitis quia templum Dei estis, et Spiritus Dei habitat in vobis ?</div>
<div n="17" type="v">Si quis autem templum Dei violaverit, disperdet illum Deus. Templum enim Dei sanctum est, quod estis vos.</div>
<div n="18" type="v">Nemo se seducat : si quis videtur inter vos sapiens esse in hoc sæculo, stultus fiat ut sit sapiens.</div>
<div n="19" type="v">Sapientia enim hujus mundi, stultitia est apud Deum. Scriptum est enim : Comprehendam sapientes in astutia eorum.</div>
<div n="20" type="v">Et iterum : Dominus novit cogitationes sapientium quoniam vanæ sunt.</div>
<div n="21" type="v">Nemo itaque glorietur in hominibus.</div>
<div n="22" type="v">Omnia enim vestra sunt, sive Paulus, sive Apollo, sive Cephas, sive mundus, sive vita, sive mors, sive præsentia, sive futura : omnia enim vestra sunt :</div>
<div n="23" type="v">vos autem Christi : Christus autem Dei.</div>
</div>
<div n="4" type="ch">
<div n="1" type="v">Sic nos existimet homo ut ministros Christi, et dispensatores mysteriorum Dei.</div>
<div n="2" type="v">Hic jam quæritur inter dispensatores ut fidelis quis inveniatur.</div>
<div n="3" type="v">Mihi autem pro minimo est ut a vobis judicer, aut ab humano die : sed neque meipsum judico.</div>
<div n="4" type="v">Nihil enim mihi conscius sum, sed non in hoc justificatus sum : qui autem judicat me, Dominus est.</div>
<div n="5" type="v">Itaque nolite ante tempus judicare, quoadusque veniat Dominus : qui et illuminabit abscondita tenebrarum, et manifestabit consilia cordium : et tunc laus erit unicuique a Deo.</div>
<div n="6" type="v">Hæc autem, fratres, transfiguravi in me et Apollo, propter vos : ut in nobis discatis, ne supra quam scriptum est, unus adversus alterum infletur pro alio.</div>
<div n="7" type="v">Quis enim te discernit ? quid autem habes quod non accepisti ? si autem accepisti, quid gloriaris quasi non acceperis ?</div>
<div n="8" type="v">Jam saturati estis, jam divites facti estis : sine nobis regnatis : et utinam regnetis, ut et nos vobiscum regnemus.</div>
<div n="9" type="v">Puto enim quod Deus nos Apostolos novissimos ostendit, tamquam morti destinatos : quia spectaculum facti sumus mundo, et angelis, et hominibus.</div>
<div n="10" type="v">Nos stulti propter Christum, vos autem prudentes in Christo : nos infirmi, vos autem fortes : vos nobiles, nos autem ignobiles.</div>
<div n="11" type="v">Usque in hanc horam et esurimus, et sitimus, et nudi sumus, et colaphis cædimur, et instabiles sumus,</div>
<div n="12" type="v">et laboramus operantes manibus nostris : maledicimur, et benedicimus : persecutionem patimur, et sustinemus :</div>
<div n="13" type="v">blasphemamur, et obsecramus : tamquam purgamenta hujus mundi facti sumus, omnium peripsema usque adhuc.</div>
<div n="14" type="v">Non ut confundam vos, hæc scribo, sed ut filios meos carissimos moneo.</div>
<div n="15" type="v">Nam si decem millia pædagogorum habeatis in Christo, sed non multos patres. Nam in Christo Jesu per Evangelium ego vos genui.</div>
<div n="16" type="v">Rogo ergo vos, imitatores mei estote, sicut et ego Christi.</div>
<div n="17" type="v">Ideo misi ad vos Timotheum, qui est filius meus carissimus, et fidelis in Domino : qui vos commonefaciet vias meas, quæ sunt in Christo Jesu, sicut ubique in omni ecclesia doceo.</div>
<div n="18" type="v">Tamquam non venturus sim ad vos, sic inflati sunt quidam.</div>
<div n="19" type="v">Veniam autem ad vos cito, si Dominus voluerit : et cognoscam non sermonem eorum qui inflati sunt, sed virtutem.</div>
<div n="20" type="v">Non enim in sermone est regnum Dei, sed in virtute.</div>
<div n="21" type="v">Quid vultis ? in virga veniam ad vos, an in caritate, et spiritu mansuetudinis ?</div>
</div>
<div n="5" type="ch">
<div n="1" type="v">Omnino auditur inter vos fornicatio, et talis fornicatio, qualis nec inter gentes, ita ut uxorem patris sui aliquis habeat.</div>
<div n="2" type="v">Et vos inflati estis : et non magis luctum habuistis ut tollatur de medio vestrum qui hoc opus fecit.</div>
<div n="3" type="v">Ego quidem absens corpore, præsens autem spiritu, jam judicavi ut præsens eum, qui sic operatus est,</div>
<div n="4" type="v">in nomine Domini nostri Jesu Christi, congregatis vobis et meo spiritu, cum virtute Domini nostri Jesu,</div>
<div n="5" type="v">tradere hujusmodi Satanæ in interitum carnis, ut spiritus salvus sit in die Domini nostri Jesu Christi.</div>
<div n="6" type="v">Non est bona gloriatio vestra. Nescitis quia modicum fermentum totam massam corrumpit ?</div>
<div n="7" type="v">Expurgate vetus fermentum, ut sitis nova conspersio, sicut estis azymi. Etenim Pascha nostrum immolatus est Christus.</div>
<div n="8" type="v">Itaque epulemur : non in fermento veteri, neque in fermento malitiæ et nequitiæ : sed in azymis sinceritatis et veritatis.</div>
<div n="9" type="v">Scripsi in epistola : Ne commisceamini fornicariis :</div>
<div n="10" type="v">non utique fornicariis hujus mundi, aut avaris, aut rapacibus, aut idolis servientibus : alioquin debueratis de hoc mundo exiisse.</div>
<div n="11" type="v">Nunc autem scripsi vobis non commisceri : si is qui frater nominatur, est fornicator, aut avarus, aut idolis serviens, aut maledicus, aut ebriosus, aut rapax, cum ejusmodi nec cibum sumere.</div>
<div n="12" type="v">Quid enim mihi de iis qui foris sunt, judicare ? nonne de iis qui intus sunt, vos judicatis ?</div>
<div n="13" type="v">nam eos qui foris sunt, Deus judicabit. Auferte malum ex vobis ipsis.</div>
</div>
<div n="6" type="ch">
<div n="1" type="v">Audet aliquis vestrum habens negotium adversus alterum, judicari apud iniquos, et non apud sanctos ?</div>
<div n="2" type="v">an nescitis quoniam sancti de hoc mundo judicabunt ? et si in vobis judicabitur mundus, indigni estis qui de minimis judicetis ?</div>
<div n="3" type="v">Nescitis quoniam angelos judicabimus ? quanto magis sæcularia ?</div>
<div n="4" type="v">Sæcularia igitur judicia si habueritis : contemptibiles, qui sunt in ecclesia, illos constituite ad judicandum.</div>
<div n="5" type="v">Ad verecundiam vestram dico. Sic non est inter vos sapiens quisquam, qui possit judicare inter fratrem suum ?</div>
<div n="6" type="v">Sed frater cum fratre judicio contendit : et hoc apud infideles ?</div>
<div n="7" type="v">Jam quidem omnino delictum est in vobis, quod judicia habetis inter vos. Quare non magis injuriam accipitis ? quare non magis fraudem patimini ?</div>
<div n="8" type="v">Sed vos injuriam facitis, et fraudatis : et hoc fratribus.</div>
<div n="9" type="v">An nescitis quia iniqui regnum Dei non possidebunt ? Nolite errare : neque fornicarii, neque idolis servientes, neque adulteri,</div>
<div n="10" type="v">neque molles, neque masculorum concubitores, neque fures, neque avari, neque ebriosi, neque maledici, neque rapaces regnum Dei possidebunt.</div>
<div n="11" type="v">Et hæc quidam fuistis : sed abluti estis, sed sanctificati estis, sed justificati estis in nomine Domini nostri Jesu Christi, et in Spiritu Dei nostri.</div>
<div n="12" type="v">Omnia mihi licent, sed non omnia expediunt : omnia mihi licent, sed ego sub nullis redigar potestate.</div>
<div n="13" type="v">Esca ventri, et venter escis : Deus autem et hunc et has destruet : corpus autem non fornicationi, sed Domino : et Dominus corpori.</div>
<div n="14" type="v">Deus vero et Dominum suscitavit : et nos suscitabit per virtutem suam.</div>
<div n="15" type="v">Nescitis quoniam corpora vestra membra sunt Christi ? Tollens ergo membra Christi, faciam membra meretricis ? Absit.</div>
<div n="16" type="v">An nescitis quoniam qui adhæret meretrici, unum corpus efficitur ? Erunt enim (inquit) duo in carne una.</div>
<div n="17" type="v">Qui autem adhæret Domino, unus spiritus est.</div>
<div n="18" type="v">Fugite fornicationem. Omne peccatum, quodcumque fecerit homo, extra corpus est : qui autem fornicatur, in corpus suum peccat.</div>
<div n="19" type="v">An nescitis quoniam membra vestra, templum sunt Spiritus Sancti, qui in vobis est, quem habetis a Deo, et non estis vestri ?</div>
<div n="20" type="v">Empti enim estis pretio magno. Glorificate, et portate Deum in corpore vestro.</div>
</div>
<div n="7" type="ch">
<div n="1" type="v">De quibus autem scripsistis mihi : Bonum est homini mulierem non tangere :</div>
<div n="2" type="v">propter fornicationem autem unusquisque suam uxorem habeat, et unaquæque suum virum habeat.</div>
<div n="3" type="v">Uxori vir debitum reddat : similiter autem et uxor viro.</div>
<div n="4" type="v">Mulier sui corporis potestatem non habet, sed vir. Similiter autem et vir sui corporis potestatem non habet, sed mulier.</div>
<div n="5" type="v">Nolite fraudare invicem, nisi forte ex consensu ad tempus, ut vacetis orationi : et iterum revertimini in idipsum, ne tentet vos Satanas propter incontinentiam vestram.</div>
<div n="6" type="v">Hoc autem dico secundum indulgentiam, non secundum imperium.</div>
<div n="7" type="v">Volo enim omnes vos esse sicut meipsum : sed unusquisque proprium donum habet ex Deo : alius quidem sic, alius vero sic.</div>
<div n="8" type="v">Dico autem non nuptis, et viduis : bonum est illis si sic permaneant, sicut et ego.</div>
<div n="9" type="v">Quod si non se continent, nubant. Melius est enim nubere, quam uri.</div>
<div n="10" type="v">Iis autem qui matrimonio juncti sunt, præcipio non ego, sed Dominus, uxorem a viro non discedere :</div>
<div n="11" type="v">quod si discesserit, manere innuptam, aut viro suo reconciliari. Et vir uxorem non dimittat.</div>
<div n="12" type="v">Nam ceteris ego dico, non Dominus. Si quis frater uxorem habet infidelem, et hæc consentit habitare cum illo, non dimittat illam.</div>
<div n="13" type="v">Et si qua mulier fidelis habet virum infidelem, et hic consentit habitare cum illa, non dimittat virum :</div>
<div n="14" type="v">sanctificatus est enim vir infidelis per mulierem fidelem, et sanctificata est mulier infidelis per virum fidelem : alioquin filii vestri immundi essent, nunc autem sancti sunt.</div>
<div n="15" type="v">Quod si infidelis discedit, discedat : non enim servituti subjectus est frater, aut soror in hujusmodi : in pace autem vocavit nos Deus.</div>
<div n="16" type="v">Unde enim scis mulier, si virum salvum facies ? aut unde scis vir, si mulierem salvam facies ?</div>
<div n="17" type="v">Nisi unicuique sicut divisit Dominus, unumquemque sicut vocavit Deus, ita ambulet, et sicut in omnibus ecclesiis doceo.</div>
<div n="18" type="v">Circumcisus aliquis vocatus est ? non adducat præputium. In præputio aliquis vocatus est ? non circumcidatur.</div>
<div n="19" type="v">Circumcisio nihil est, et præputium nihil est : sed observatio mandatorum Dei.</div>
<div n="20" type="v">Unusquisque in qua vocatione vocatus est, in ea permaneat.</div>
<div n="21" type="v">Servus vocatus es ? non sit tibi curæ : sed et si potes fieri liber, magis utere.</div>
<div n="22" type="v">Qui enim in Domino vocatus est servus, libertus est Domini : similiter qui liber vocatus est, servus est Christi.</div>
<div n="23" type="v">Pretio empti estis : nolite fieri servi hominum.</div>
<div n="24" type="v">Unusquisque in quo vocatus est, fratres, in hoc permaneat apud Deum.</div>
<div n="25" type="v">De virginibus autem præceptum Domini non habeo : consilium autem do, tamquam misericordiam consecutus a Domino, ut sim fidelis.</div>
<div n="26" type="v">Existimo ergo hoc bonum esse propter instantem necessitatem, quoniam bonum est homini sic esse.</div>
<div n="27" type="v">Alligatus es uxori ? noli quærere solutionem. Solutus es ab uxore ? noli quærere uxorem.</div>
<div n="28" type="v">Si autem acceperis uxorem, non peccasti. Et si nupserit virgo, non peccavit : tribulationem tamen carnis habebunt hujusmodi. Ego autem vobis parco.</div>
<div n="29" type="v">Hoc itaque dico, fratres : tempus breve est : reliquum est, ut et qui habent uxores, tamquam non habentes sint :</div>
<div n="30" type="v">et qui flent, tamquam non flentes : et qui gaudent, tamquam non gaudentes : et qui emunt, tamquam non possidentes :</div>
<div n="31" type="v">et qui utuntur hoc mundo, tamquam non utantur : præterit enim figura hujus mundi.</div>
<div n="32" type="v">Volo autem vos sine sollicitudine esse. Qui sine uxore est, sollicitus est quæ Domini sunt, quomodo placeat Deo.</div>
<div n="33" type="v">Qui autem cum uxore est, sollicitus est quæ sunt mundi, quomodo placeat uxori, et divisus est.</div>
<div n="34" type="v">Et mulier innupta, et virgo, cogitat quæ Domini sunt, ut sit sancta corpore, et spiritu. Quæ autem nupta est, cogitat quæ sunt mundi, quomodo placeat viro.</div>
<div n="35" type="v">Porro hoc ad utilitatem vestram dico : non ut laqueum vobis injiciam, sed ad id, quod honestum est, et quod facultatem præbeat sine impedimento Dominum obsecrandi.</div>
<div n="36" type="v">Si quis autem turpem se videri existimat super virgine sua, quod sit superadulta, et ita oportet fieri : quod vult faciat : non peccat, si nubat.</div>
<div n="37" type="v">Nam qui statuit in corde suo firmus, non habens necessitatem, potestatem autem habens suæ voluntatis, et hoc judicavit in corde suo, servare virginem suam, bene facit.</div>
<div n="38" type="v">Igitur et qui matrimonio jungit virginem suam, bene facit : et qui non jungit, melius facit.</div>
<div n="39" type="v">Mulier alligata est legi quanto tempore vir ejus vivit, quod si dormierit vir ejus, liberata est : cui vult nubat, tantum in Domino.</div>
<div n="40" type="v">Beatior autem erit si sic permanserit secundum meum consilium : puto autem quod et ego Spiritum Dei habeam.</div>
</div>
<div n="8" type="ch">
<div n="1" type="v">De iis autem quæ idolis sacrificantur, scimus quia omnes scientiam habemus. Scientia inflat, caritas vero ædificat.</div>
<div n="2" type="v">Si quis autem se existimat scire aliquid, nondum cognovit quemadmodum oporteat eum scire.</div>
<div n="3" type="v">Si quis autem diligit Deum, hic cognitus est ab eo.</div>
<div n="4" type="v">De escis autem quæ idolis immolantur, scimus quia nihil est idolum in mundo, et quod nullus est Deus, nisi unus.</div>
<div n="5" type="v">Nam etsi sunt qui dicantur dii sive in cælo, sive in terra (siquidem sunt dii multi, et domini multi) :</div>
<div n="6" type="v">nobis tamen unus est Deus, Pater, ex quo omnia, et nos in illum : et unus Dominus Jesus Christus, per quem omnia, et nos per ipsum.</div>
<div n="7" type="v">Sed non in omnibus est scientia. Quidam autem cum conscientia usque nunc idoli, quasi idolothytum manducant : et conscientia ipsorum cum sit infirma, polluitur.</div>
<div n="8" type="v">Esca autem nos non commendat Deo. Neque enim si manducaverimus, abundabimus : neque si non manducaverimus, deficiemus.</div>
<div n="9" type="v">Videte autem ne forte hæc licentia vestra offendiculum fiat infirmis.</div>
<div n="10" type="v">Si enim quis viderit eum, qui habet scientiam, in idolio recumbentem : nonne conscientia ejus, cum sit infirma, ædificabitur ad manducandum idolothyta ?</div>
<div n="11" type="v">Et peribit infirmus in tua scientia, frater, propter quem Christus mortuus est ?</div>
<div n="12" type="v">Sic autem peccantes in fratres, et percutientes conscientiam eorum infirmam, in Christum peccatis.</div>
<div n="13" type="v">Quapropter si esca scandalizat fratrem meum, non manducabo carnem in æternum, ne fratrem meum scandalizem.</div>
</div>
<div n="9" type="ch">
<div n="1" type="v">Non sum liber ? non sum Apostolus ? nonne Christum Jesum Dominum nostrum vidi ? nonne opus meum vos estis in Domino ?</div>
<div n="2" type="v">Et si aliis non sum Apostolus, sed tamen vobis sum : nam signaculum apostolatus mei vos estis in Domino.</div>
<div n="3" type="v">Mea defensio apud eos qui me interrogant, hæc est :</div>
<div n="4" type="v">Numquid non habemus potestatem manducandi et bibendi ?</div>
<div n="5" type="v">numquid non habemus potestatem mulierem sororem circumducendi sicut et ceteri Apostoli, et fratres Domini, et Cephas ?</div>
<div n="6" type="v">aut ego solus, et Barnabas, non habemus potestatem hoc operandi ?</div>
<div n="7" type="v">Quis militat suis stipendiis umquam ? quis plantat vineam, et de fructu ejus non edit ? quis pascit gregem, et de lacte gregis non manducat ?</div>
<div n="8" type="v">Numquid secundum hominem hæc dico ? an et lex hæc non dicit ?</div>
<div n="9" type="v">Scriptum est enim in lege Moysi : Non alligabis os bovi trituranti. Numquid de bobus cura est Deo ?</div>
<div n="10" type="v">an propter nos utique hoc dicit ? Nam propter nos scripta sunt : quoniam debet in spe qui arat, arare : et qui triturat, in spe fructus percipiendi.</div>
<div n="11" type="v">Si nos vobis spiritualia seminavimus, magnum est si nos carnalia vestra metamus ?</div>
<div n="12" type="v">Si alii potestatis vestræ participes sunt, quare non potius nos ? Sed non usi sumus hac potestate : sed omnia sustinemus, ne quod offendiculum demus Evangelio Christi.</div>
<div n="13" type="v">Nescitis quoniam qui in sacrario operantur quæ de sacrario sunt, edunt : et qui altari deserviunt, cum altari participant ?</div>
<div n="14" type="v">Ita et Dominus ordinavit iis qui Evangelium annuntiant, de Evangelio vivere.</div>
<div n="15" type="v">Ego autem nullo horum usus sum. Non autem scripsi hæc ut ita fiant in me : bonum est enim mihi magis mori, quam ut gloriam meam quis evacuet.</div>
<div n="16" type="v">Nam si evangelizavero, non est mihi gloria : necessitas enim mihi incumbit : væ enim mihi est, si non evangelizavero.</div>
<div n="17" type="v">Si enim volens hoc ago, mercedem habeo : si autem invitus, dispensatio mihi credita est.</div>
<div n="18" type="v">Quæ est ergo merces mea ? ut Evangelium prædicans, sine sumptu ponam Evangelium, ut non abutar potestate mea in Evangelio.</div>
<div n="19" type="v">Nam cum liber essem ex omnibus, omnium me servum feci, ut plures lucrifacerem.</div>
<div n="20" type="v">Et factus sum Judæis tamquam Judæus, ut Judæos lucrarer :</div>
<div n="21" type="v">iis qui sub lege sunt, quasi sub lege essem (cum ipse non essem sub lege) ut eos qui sub lege erant, lucrifacerem : iis qui sine lege erant, tamquam sine lege essem (cum sine lege Dei non essem : sed in lege essem Christi) ut lucrifacerem eos qui sine lege erant.</div>
<div n="22" type="v">Factus sum infirmis infirmus, ut infirmos lucrifacerem. Omnibus omnia factus sum, ut omnes facerem salvos.</div>
<div n="23" type="v">Omnia autem facio propter Evangelium : ut particeps ejus efficiar.</div>
<div n="24" type="v">Nescitis quod ii qui in stadio currunt, omnes quidem currunt, sed unus accipit bravium ? Sic currite ut comprehendatis.</div>
<div n="25" type="v">Omnis autem qui in agone contendit, ab omnibus se abstinet, et illi quidem ut corruptibilem coronam accipiant : nos autem incorruptam.</div>
<div n="26" type="v">Ego igitur sic curro, non quasi in incertum : sic pugno, non quasi aërem verberans :</div>
<div n="27" type="v">sed castigo corpus meum, et in servitutem redigo : ne forte cum aliis prædicaverim, ipse reprobus efficiar.</div>
</div>
<div n="10" type="ch">
<div n="1" type="v">Nolo enim vos ignorare fratres, quoniam patres nostri omnes sub nube fuerunt, et omnes mare transierunt,</div>
<div n="2" type="v">et omnes in Moyse baptizati sunt in nube, et in mari :</div>
<div n="3" type="v">et omnes eamdem escam spiritalem manducaverunt,</div>
<div n="4" type="v">et omnes eumdem potum spiritalem biberunt (bibebant autem de spiritali, consequente eos, petra : petra autem erat Christus) :</div>
<div n="5" type="v">sed non in pluribus eorum beneplacitum est Deo : nam prostrati sunt in deserto.</div>
<div n="6" type="v">Hæc autem in figura facta sunt nostri, ut non simus concupiscentes malorum, sicut et illi concupierunt.</div>
<div n="7" type="v">Neque idololatræ efficiamini, sicut quidam ex ipsis : quemadmodum scriptum est : Sedit populus manducare, et bibere, et surrexerunt ludere.</div>
<div n="8" type="v">Neque fornicemur, sicut quidam ex ipsis fornicati sunt, et ceciderunt una die viginti tria millia.</div>
<div n="9" type="v">Neque tentemus Christum, sicut quidam eorum tentaverunt, et a serpentibus perierunt.</div>
<div n="10" type="v">Neque murmuraveritis, sicut quidam eorum murmuraverunt, et perierunt ab exterminatore.</div>
<div n="11" type="v">Hæc autem omnia in figura contingebant illis : scripta sunt autem ad correptionem nostram, in quos fines sæculorum devenerunt.</div>
<div n="12" type="v">Itaque qui se existimat stare, videat ne cadat.</div>
<div n="13" type="v">Tentatio vos non apprehendat nisi humana : fidelis autem Deus est, qui non patietur vos tentari supra id quod potestis, sed faciet etiam cum tentatione proventum ut possitis sustinere.</div>
<div n="14" type="v">Propter quod, carissimi mihi, fugite ab idolorum cultura :</div>
<div n="15" type="v">ut prudentibus loquor, vos ipsi judicate quod dico.</div>
<div n="16" type="v">Calix benedictionis, cui benedicimus, nonne communicatio sanguinis Christi est ? et panis quem frangimus, nonne participatio corporis Domini est ?</div>
<div n="17" type="v">Quoniam unus panis, unum corpus multi sumus, omnes qui de uno pane participamus.</div>
<div n="18" type="v">Videte Israël secundum carnem : nonne qui edunt hostias, participes sunt altaris ?</div>
<div n="19" type="v">Quid ergo ? dico quod idolis immolatum sit aliquid ? aut quod idolum, sit aliquid ?</div>
<div n="20" type="v">Sed quæ immolant gentes, dæmoniis immolant, et non Deo. Nolo autem vos socios fieri dæmoniorum :</div>
<div n="21" type="v">non potestis calicem Domini bibere, et calicem dæmoniorum ; non potestis mensæ Domini participes esse, et mensæ dæmoniorum.</div>
<div n="22" type="v">An æmulamur Dominum ? numquid fortiores illo sumus ? Omnia mihi licent, sed non omnia expediunt.</div>
<div n="23" type="v">Omnia mihi licent, sed non omnia ædificat.</div>
<div n="24" type="v">Nemo quod suum est quærat, sed quod alterius.</div>
<div n="25" type="v">Omne quod in macello venit, manducate, nihil interrogantes propter conscientiam.</div>
<div n="26" type="v">Domini est terra, et plenitudo ejus.</div>
<div n="27" type="v">Si quis vocat vos infidelium, et vultis ire : omne quod vobis apponitur, manducate, nihil interrogantes propter conscientiam.</div>
<div n="28" type="v">Si quis autem dixerit : Hoc immolatum est idolis : nolite manducare propter illum qui indicavit, et propter conscientiam :</div>
<div n="29" type="v">conscientiam autem dico non tuam, sed alterius. Ut quid enim libertas mea judicatur ab aliena conscientia ?</div>
<div n="30" type="v">Si ego cum gratia participo, quid blasphemor pro eo quod gratias ago ?</div>
<div n="31" type="v">Sive ergo manducatis, sive bibitis, sive aliud quid facitis : omnia in gloriam Dei facite.</div>
<div n="32" type="v">Sine offensione estote Judæis, et gentibus, et ecclesiæ Dei :</div>
<div n="33" type="v">sicut et ego per omnia omnibus placeo, non quærens quod mihi utile est, sed quod multis : ut salvi fiant.</div>
</div>
<div n="11" type="ch">
<div n="1" type="v">Imitatores mei estote, sicut et ego Christi.</div>
<div n="2" type="v">Laudo autem vos fratres quod per omnia mei memores estis : et sicut tradidi vobis, præcepta mea tenetis.</div>
<div n="3" type="v">Volo autem vos scire quod omnis viri caput, Christus est : caput autem mulieris, vir : caput vero Christi, Deus.</div>
<div n="4" type="v">Omnis vir orans, aut prophetans velato capite, deturpat caput suum.</div>
<div n="5" type="v">Omnis autem mulier orans, aut prophetans non velato capite, deturpat caput suum : unum enim est ac si decalvetur.</div>
<div n="6" type="v">Nam si non velatur mulier, tondeatur. Si vero turpe est mulieri tonderi, aut decalvari, velet caput suum.</div>
<div n="7" type="v">Vir quidem non debet velare caput suum : quoniam imago et gloria Dei est, mulier autem gloria viri est.</div>
<div n="8" type="v">Non enim vir ex muliere est, sed mulier ex viro.</div>
<div n="9" type="v">Etenim non est creatus vir propter mulierem, sed mulier propter virum.</div>
<div n="10" type="v">Ideo debet mulier potestatem habere supra caput propter angelos.</div>
<div n="11" type="v">Verumtamen neque vir sine muliere : neque mulier sine viro in Domino.</div>
<div n="12" type="v">Nam sicut mulier de viro, ita et vir per mulierem : omnia autem ex Deo.</div>
<div n="13" type="v">Vos ipsi judicate : decet mulierem non velatam orare Deum ?</div>
<div n="14" type="v">Nec ipsa natura docet vos, quod vir quidem si comam nutriat, ignominia est illi :</div>
<div n="15" type="v">mulier vero si comam nutriat, gloria est illi : quoniam capilli pro velamine ei dati sunt.</div>
<div n="16" type="v">Si quis autem videtur contentiosus esse : nos talem consuetudinem non habemus, neque ecclesia Dei.</div>
<div n="17" type="v">Hoc autem præcipio : non laudans quod non in melius, sed in deterius convenitis.</div>
<div n="18" type="v">Primum quidem convenientibus vobis in ecclesiam, audio scissuras esse inter vos, et ex parte credo.</div>
<div n="19" type="v">Nam oportet et hæreses esse, ut et qui probati sunt, manifesti fiant in vobis.</div>
<div n="20" type="v">Convenientibus ergo vobis in unum, jam non est Dominicam cœnam manducare.</div>
<div n="21" type="v">Unusquisque enim suam cœnam præsumit ad manducandum, et alius quidem esurit, alius autem ebrius est.</div>
<div n="22" type="v">Numquid domos non habetis ad manducandum, et bibendum ? aut ecclesiam Dei contemnitis, et confunditis eos qui non habent ? Quid dicam vobis ? laudo vos ? in hoc non laudo.</div>
<div n="23" type="v">Ego enim accepi a Domino quod et tradidi vobis, quoniam Dominus Jesus in qua nocte tradebatur, accepit panem,</div>
<div n="24" type="v">et gratias agens fregit, et dixit : Accipite, et manducate : hoc est corpus meum, quod pro vobis tradetur : hoc facite in meam commemorationem.</div>
<div n="25" type="v">Similiter et calicem, postquam cœnavit, dicens : Hic calix novum testamentum est in meo sanguine : hoc facite quotiescumque bibetis, in meam commemorationem.</div>
<div n="26" type="v">Quotiescumque enim manducabitis panem hunc, et calicem bibetis, mortem Domini annuntiabitis donec veniat.</div>
<div n="27" type="v">Itaque quicumque manducaverit panem hunc, vel biberit calicem Domini indigne, reus erit corporis et sanguinis Domini.</div>
<div n="28" type="v">Probet autem seipsum homo : et sic de pane illo edat, et de calice bibat.</div>
<div n="29" type="v">Qui enim manducat et bibit indigne, judicium sibi manducat et bibit, non dijudicans corpus Domini.</div>
<div n="30" type="v">Ideo inter vos multi infirmi et imbecilles, et dormiunt multi.</div>
<div n="31" type="v">Quod si nosmetipsos dijudicaremus, non utique judicaremur.</div>
<div n="32" type="v">Dum judicamur autem, a Domino corripimur, ut non cum hoc mundo damnemur.</div>
<div n="33" type="v">Itaque fratres mei, cum convenitis ad manducandum, invicem exspectate.</div>
<div n="34" type="v">Si quis esurit, domi manducet, ut non in judicium conveniatis. Cetera autem, cum venero, disponam.</div>
</div>
<div n="12" type="ch">
<div n="1" type="v">De spiritualibus autem, nolo vos ignorare fratres.</div>
<div n="2" type="v">Scitis quoniam cum gentes essetis, ad simulacra muta prout ducebamini euntes.</div>
<div n="3" type="v">Ideo notum vobis facio, quod nemo in Spiritu Dei loquens, dicit anathema Jesu. Et nemo potest dicere, Dominus Jesus, nisi in Spiritu Sancto.</div>
<div n="4" type="v">Divisiones vero gratiarum sunt, idem autem Spiritus :</div>
<div n="5" type="v">et divisiones ministrationum sunt, idem autem Dominus :</div>
<div n="6" type="v">et divisiones operationum sunt, idem vero Deus qui operatur omnia in omnibus.</div>
<div n="7" type="v">Unicuique autem datur manifestatio Spiritus ad utilitatem.</div>
<div n="8" type="v">Alii quidem per Spiritum datur sermo sapientiæ : alii autem sermo scientiæ secundum eumdem Spiritum :</div>
<div n="9" type="v">alteri fides in eodem Spiritu : alii gratia sanitatum in uno Spiritu :</div>
<div n="10" type="v">alii operatio virtutum, alii prophetia, alii discretio spirituum, alii genera linguarum, alii interpretatio sermonum.</div>
<div n="11" type="v">Hæc autem omnia operantur unus atque idem Spiritus, dividens singulis prout vult.</div>
<div n="12" type="v">Sicut enim corpus unum est, et membra habet multa, omnia autem membra corporis cum sint multa, unum tamen corpus sunt : ita et Christus.</div>
<div n="13" type="v">Etenim in uno Spiritu omnes nos in unum corpus baptizati sumus, sive Judæi, sive gentiles, sive servi, sive liberi : et omnes in uno Spiritu potati sumus.</div>
<div n="14" type="v">Nam et corpus non est unum membrum, sed multa.</div>
<div n="15" type="v">Si dixerit pes : Quoniam non sum manus, non sum de corpore : num ideo non est de corpore ?</div>
<div n="16" type="v">Et si dixerit auris : Quoniam non sum oculus, non sum de corpore : num ideo est de corpore ?</div>
<div n="17" type="v">Si totum corpus oculus : ubi auditus ? Si totum auditus : ubi odoratus ?</div>
<div n="18" type="v">Nunc autem posuit Deus membra, unumquodque eorum in corpore sicut voluit.</div>
<div n="19" type="v">Quod si essent omnia unum membrum, ubi corpus ?</div>
<div n="20" type="v">Nunc autem multa quidem membra, unum autem corpus.</div>
<div n="21" type="v">Non potest autem oculus dicere manui : Opera tua non indigeo : aut iterum caput pedibus : Non estis mihi necessarii.</div>
<div n="22" type="v">Sed multo magis quæ videntur membra corporis infirmiora esse, necessariora sunt :</div>
<div n="23" type="v">et quæ putamus ignobiliora membra esse corporis, his honorem abundantiorem circumdamus : et quæ inhonesta sunt nostra, abundantiorem honestatem habent.</div>
<div n="24" type="v">Honesta autem nostra nullius egent : sed Deus temperavit corpus, ei cui deerat, abundationem tribuendo honorem,</div>
<div n="25" type="v">ut non sit schisma in corpore, sed idipsum pro invicem sollicita sint membra.</div>
<div n="26" type="v">Et si quid patitur unum membrum, compatiuntur omnia membra : sive gloriatur unum membrum, congaudent omnia membra.</div>
<div n="27" type="v">Vos autem estis corpus Christi, et membra de membro.</div>
<div n="28" type="v">Et quosdam quidem posuit Deus in ecclesia primum apostolos, secundo prophetas, exinde doctores, deinde virtutes, exinde gratias curationum, opitulationes, gubernationes, genera linguarum, interpretationes sermonum.</div>
<div n="29" type="v">Numquid omnes apostoli ? numquid omnes prophetæ ? numquid omnes doctores ?</div>
<div n="30" type="v">numquid omnes virtutes ? numquid omnes gratiam habent curationum ? numquid omnes linguis loquuntur ? numquid omnes interpretantur ?</div>
<div n="31" type="v">Æmulamini autem charismata meliora. Et adhuc excellentiorem viam vobis demonstro.</div>
</div>
<div n="13" type="ch">
<div n="1" type="v">Si linguis hominum loquar, et angelorum, caritatem autem non habeam, factus sum velut æs sonans, aut cymbalum tinniens.</div>
<div n="2" type="v">Et si habuero prophetiam, et noverim mysteria omnia, et omnem scientiam : et si habuero omnem fidem ita ut montes transferam, caritatem autem non habuero, nihil sum.</div>
<div n="3" type="v">Et si distribuero in cibos pauperum omnes facultates meas, et si tradidero corpus meum ita ut ardeam, caritatem autem non habuero, nihil mihi prodest.</div>
<div n="4" type="v">Caritas patiens est, benigna est. Caritas non æmulatur, non agit perperam, non inflatur,</div>
<div n="5" type="v">non est ambitiosa, non quærit quæ sua sunt, non irritatur, non cogitat malum,</div>
<div n="6" type="v">non gaudet super iniquitate, congaudet autem veritati :</div>
<div n="7" type="v">omnia suffert, omnia credit, omnia sperat, omnia sustinet.</div>
<div n="8" type="v">Caritas numquam excidit : sive prophetiæ evacuabuntur, sive linguæ cessabunt, sive scientia destruetur.</div>
<div n="9" type="v">Ex parte enim cognoscimus, et ex parte prophetamus.</div>
<div n="10" type="v">Cum autem venerit quod perfectum est, evacuabitur quod ex parte est.</div>
<div n="11" type="v">Cum essem parvulus, loquebar ut parvulus, cogitabam ut parvulus. Quando autem factus sum vir, evacuavi quæ erant parvuli.</div>
<div n="12" type="v">Videmus nunc per speculum in ænigmate : tunc autem facie ad faciem. Nunc cognosco ex parte : tunc autem cognoscam sicut et cognitus sum.</div>
<div n="13" type="v">Nunc autem manent fides, spes, caritas, tria hæc : major autem horum est caritas.</div>
</div>
<div n="14" type="ch">
<div n="1" type="v">Sectamini caritatem, æmulamini spiritualia : magis autem ut prophetetis.</div>
<div n="2" type="v">Qui enim loquitur lingua, non hominibus loquitur, sed Deo : nemo enim audit. Spiritu autem loquitur mysteria.</div>
<div n="3" type="v">Nam qui prophetat, hominibus loquitur ad ædificationem, et exhortationem, et consolationem.</div>
<div n="4" type="v">Qui loquitur lingua, semetipsum ædificat : qui autem prophetat, ecclesiam Dei ædificat.</div>
<div n="5" type="v">Volo autem omnes vos loqui linguis : magis autem prophetare. Nam major est qui prophetat, quam qui loquitur linguis ; nisi forte interpretetur ut ecclesia ædificationem accipiat.</div>
<div n="6" type="v">Nunc autem, fratres, si venero ad vos linguis loquens : quid vobis prodero, nisi vobis loquar aut in revelatione, aut in scientia, aut in prophetia, aut in doctrina ?</div>
<div n="7" type="v">Tamen quæ sine anima sunt vocem dantia, sive tibia, sive cithara ; nisi distinctionem sonituum dederint, quomodo scietur id quod canitur, aut quod citharizatur ?</div>
<div n="8" type="v">Etenim si incertam vocem det tuba, quis parabit se ad bellum ?</div>
<div n="9" type="v">Ita et vos per linguam nisi manifestum sermonem dederitis : quomodo scietur id quod dicitur ? eritis enim in aëra loquentes.</div>
<div n="10" type="v">Tam multa, ut puta genera linguarum sunt in hoc mundo : et nihil sine voce est.</div>
<div n="11" type="v">Si ergo nesciero virtutem vocis, ero ei, cui loquor, barbarus : et qui loquitur, mihi barbarus.</div>
<div n="12" type="v">Sic et vos, quoniam æmulatores estis spirituum, ad ædificationem ecclesiæ quærite ut abundetis.</div>
<div n="13" type="v">Et ideo qui loquitur lingua, oret ut interpretetur.</div>
<div n="14" type="v">Nam si orem lingua, spiritus meus orat, mens autem mea sine fructu est.</div>
<div n="15" type="v">Quid ergo est ? Orabo spiritu, orabo et mente : psallam spiritu, psallam et mente.</div>
<div n="16" type="v">Ceterum si benedixeris spiritu, qui supplet locum idiotæ, quomodo dicet : Amen, super tuam benedictionem ? quoniam quid dicas, nescit.</div>
<div n="17" type="v">Nam tu quidem bene gratias agis, sed alter non ædificatur.</div>
<div n="18" type="v">Gratias ago Deo meo, quod omnium vestrum lingua loquor.</div>
<div n="19" type="v">Sed in ecclesia volo quinque verba sensu meo loqui, ut et alios instruam : quam decem millia verborum in lingua.</div>
<div n="20" type="v">Fratres, nolite pueri effici sensibus, sed malitia parvuli estote : sensibus autem perfecti estote.</div>
<div n="21" type="v">In lege scriptum est : Quoniam in aliis linguis et labiis aliis loquar populo huic : et nec sic exaudient me, dicit Dominus.</div>
<div n="22" type="v">Itaque linguæ in signum sunt non fidelibus, sed infidelibus : prophetiæ autem non infidelibus, sed fidelibus.</div>
<div n="23" type="v">Si ergo conveniat universa ecclesia in unum, et omnes linguis loquantur, intrent autem idiotæ, aut infideles : nonne dicent quod insanitis ?</div>
<div n="24" type="v">Si autem omnes prophetent, intret autem quis infidelis, vel idiota, convincitur ab omnibus, dijudicatur ab omnibus :</div>
<div n="25" type="v">occulta cordis ejus manifesta fiunt : et ita cadens in faciem adorabit Deum, pronuntians quod vere Deus in vobis sit.</div>
<div n="26" type="v">Quid ergo est, fratres ? Cum convenitis, unusquisque vestrum psalmum habet, doctrinam habet, apocalypsim habet, linguam habet, interpretationem habet : omnia ad ædificationem fiant.</div>
<div n="27" type="v">Sive lingua quis loquitur, secundum duos, aut ut multum tres, et per partes, et unus interpretatur.</div>
<div n="28" type="v">Si autem non fuerit interpres, taceat in ecclesia : sibi autem loquatur, et Deo.</div>
<div n="29" type="v">Prophetæ autem duo, aut tres dicant, et ceteri dijudicent.</div>
<div n="30" type="v">Quod si alii revelatum fuerit sedenti, prior taceat.</div>
<div n="31" type="v">Potestis enim omnes per singulos prophetare : ut omnes discant, et omnes exhortentur :</div>
<div n="32" type="v">et spiritus prophetarum prophetis subjecti sunt.</div>
<div n="33" type="v">Non enim est dissensionis Deus, sed pacis : sicut et in omnibus ecclesiis sanctorum doceo.</div>
<div n="34" type="v">Mulieres in ecclesiis taceant, non enim permittitur eis loqui, sed subditas esse, sicut et lex dicit.</div>
<div n="35" type="v">Si quid autem volunt discere, domi viros suos interrogent. Turpe est enim mulieri loqui in ecclesia.</div>
<div n="36" type="v">An a vobis verbum Dei processit ? aut in vos solos pervenit ?</div>
<div n="37" type="v">Si quis videtur propheta esse, aut spiritualis, cognoscat quæ scribo vobis, quia Domini sunt mandata.</div>
<div n="38" type="v">Si quis autem ignorat, ignorabitur.</div>
<div n="39" type="v">Itaque fratres æmulamini prophetare : et loqui linguis nolite prohibere.</div>
<div n="40" type="v">Omnia autem honeste, et secundum ordinem fiant.</div>
</div>
<div n="15" type="ch">
<div n="1" type="v">Notum autem vobis facio, fratres, Evangelium, quod prædicavi vobis, quod et accepistis, in quo et statis,</div>
<div n="2" type="v">per quod et salvamini : qua ratione prædicaverim vobis, si tenetis, nisi frustra credidistis.</div>
<div n="3" type="v">Tradidi enim vobis in primis quod et accepi : quoniam Christus mortuus est pro peccatis nostris secundum Scripturas :</div>
<div n="4" type="v">et quia sepultus est, et quia resurrexit tertia die secundum Scripturas :</div>
<div n="5" type="v">et quia visus est Cephæ, et post hoc undecim :</div>
<div n="6" type="v">deinde visus est plus quam quingentis fratribus simul : ex quibus multi manent usque adhuc, quidam autem dormierunt :</div>
<div n="7" type="v">deinde visus est Jacobo, deinde Apostolis omnibus :</div>
<div n="8" type="v">novissime autem omnium tamquam abortivo, visus est et mihi.</div>
<div n="9" type="v">Ego enim sum minimus Apostolorum, qui non sum dignus vocari Apostolus, quoniam persecutus sum ecclesiam Dei.</div>
<div n="10" type="v">Gratia autem Dei sum id quod sum, et gratia ejus in me vacua non fuit, sed abundantius illis omnibus laboravi : non ego autem, sed gratia Dei mecum :</div>
<div n="11" type="v">sive enim ego, sive illi : sic prædicamus, et sic credidistis.</div>
<div n="12" type="v">Si autem Christus prædicatur quod resurrexit a mortuis, quomodo quidam dicunt in vobis, quoniam resurrectio mortuorum non est ?</div>
<div n="13" type="v">Si autem resurrectio mortuorum non est : neque Christus resurrexit.</div>
<div n="14" type="v">Si autem Christus non resurrexit, inanis est ergo prædicatio nostra, inanis est et fides vestra :</div>
<div n="15" type="v">invenimur autem et falsi testes Dei : quoniam testimonium diximus adversus Deum quod suscitaverit Christum, quem non suscitavit, si mortui non resurgunt.</div>
<div n="16" type="v">Nam si mortui non resurgunt, neque Christus resurrexit.</div>
<div n="17" type="v">Quod si Christus non resurrexit, vana est fides vestra : adhuc enim estis in peccatis vestris.</div>
<div n="18" type="v">Ergo et qui dormierunt in Christo, perierunt.</div>
<div n="19" type="v">Si in hac vita tantum in Christo sperantes sumus, miserabiliores sumus omnibus hominibus.</div>
<div n="20" type="v">Nunc autem Christus resurrexit a mortuis primitiæ dormientium,</div>
<div n="21" type="v">quoniam quidem per hominem mors, et per hominem resurrectio mortuorum.</div>
<div n="22" type="v">Et sicut in Adam omnes moriuntur, ita et in Christo omnes vivificabuntur.</div>
<div n="23" type="v">Unusquisque autem in suo ordine, primitiæ Christus : deinde ii qui sunt Christi, qui in adventu ejus crediderunt.</div>
<div n="24" type="v">Deinde finis : cum tradiderit regnum Deo et Patri, cum evacuaverit omnem principatum, et potestatem, et virtutem.</div>
<div n="25" type="v">Oportet autem illum regnare donec ponat omnes inimicos sub pedibus ejus.</div>
<div n="26" type="v">Novissima autem inimica destruetur mors : omnia enim subjecit pedibus ejus. Cum autem dicat :</div>
<div n="27" type="v">Omnia subjecta sunt ei, sine dubio præter eum qui subjecit ei omnia.</div>
<div n="28" type="v">Cum autem subjecta fuerint illi omnia : tunc et ipse Filius subjectus erit ei, qui subjecit sibi omnia, ut sit Deus omnia in omnibus.</div>
<div n="29" type="v">Alioquin quid facient qui baptizantur pro mortuis, si omnino mortui non resurgunt ? ut quid et baptizantur pro illis ?</div>
<div n="30" type="v">ut quid et nos periclitamur omni hora ?</div>
<div n="31" type="v">Quotidie morior per vestram gloriam, fratres, quam habeo in Christo Jesu Domino nostro.</div>
<div n="32" type="v">Si secundum hominem ad bestias pugnavi Ephesi, quid mihi prodest, si mortui non resurgunt ? Manducemus, et bibamus, cras enim moriemur.</div>
<div n="33" type="v">Nolite seduci : corrumpunt mores bonos colloquia mala.</div>
<div n="34" type="v">Evigilate justi, et nolite peccare : ignorantiam enim Dei quidam habent, ad reverentiam vobis loquor.</div>
<div n="35" type="v">Sed dicet aliquis : Quomodo resurgunt mortui ? qualive corpore venient ?</div>
<div n="36" type="v">Insipiens, tu quod seminas non vivificatur, nisi prius moriatur :</div>
<div n="37" type="v">et quod seminas, non corpus, quod futurum est, seminas, sed nudum granum, ut puta tritici, aut alicujus ceterorum.</div>
<div n="38" type="v">Deus autem dat illi corpus sicut vult : ut unicuique seminum proprium corpus.</div>
<div n="39" type="v">Non omnis caro, eadem caro : sed alia quidem hominum, alia vero pecorum, alia volucrum, alia autem piscium.</div>
<div n="40" type="v">Et corpora cælestia, et corpora terrestria : sed alia quidem cælestium gloria, alia autem terrestrium.</div>
<div n="41" type="v">Alia claritas solis, alia claritas lunæ, et alia claritas stellarum. Stella enim a stella differt in claritate :</div>
<div n="42" type="v">sic et resurrectio mortuorum. Seminatur in corruptione, surget in incorruptione.</div>
<div n="43" type="v">Seminatur in ignobilitate, surget in gloria : seminatur in infirmitate, surget in virtute :</div>
<div n="44" type="v">seminatur corpus animale, surget corpus spiritale. Si est corpus animale, est et spiritale, sicut scriptum est :</div>
<div n="45" type="v">Factus est primus homo Adam in animam viventem, novissimus Adam in spiritum vivificantem.</div>
<div n="46" type="v">Sed non prius quod spiritale est, sed quod animale : deinde quod spiritale.</div>
<div n="47" type="v">Primus homo de terra, terrenus : secundus homo de cælo, cælestis.</div>
<div n="48" type="v">Qualis terrenus, tales et terreni : et qualis cælestis, tales et cælestes.</div>
<div n="49" type="v">Igitur, sicut portavimus imaginem terreni, portemus et imaginem cælestis.</div>
<div n="50" type="v">Hoc autem dico, fratres : quia caro et sanguis regnum Dei possidere non possunt : neque corruptio incorruptelam possidebit.</div>
<div n="51" type="v">Ecce mysterium vobis dico : omnes quidem resurgemus, sed non omnes immutabimur.</div>
<div n="52" type="v">In momento, in ictu oculi, in novissima tuba : canet enim tuba, et mortui resurgent incorrupti : et nos immutabimur.</div>
<div n="53" type="v">Oportet enim corruptibile hoc induere incorruptionem : et mortale hoc induere immortalitatem.</div>
<div n="54" type="v">Cum autem mortale hoc induerit immortalitatem, tunc fiet sermo, qui scriptus est : Absorpta est mors in victoria.</div>
<div n="55" type="v">Ubi est mors victoria tua ? ubi est mors stimulus tuus ?</div>
<div n="56" type="v">Stimulus autem mortis peccatum est : virtus vero peccati lex.</div>
<div n="57" type="v">Deo autem gratias, qui dedit nobis victoriam per Dominum nostrum Jesum Christum.</div>
<div n="58" type="v">Itaque fratres mei dilecti, stabiles estote, et immobiles : abundantes in opere Domini semper, scientes quod labor vester non est inanis in Domino.</div>
</div>
<div n="16" type="ch">
<div n="1" type="v">De collectis autem, quæ fiunt in sanctos, sicut ordinavi ecclesiis Galatiæ, ita et vos facite.</div>
<div n="2" type="v">Per unam sabbati unusquisque vestrum apud se seponat, recondens quod ei bene placuerit : ut non, cum venero, tunc collectæ fiant.</div>
<div n="3" type="v">Cum autem præsens fuero, quos probaveritis per epistolas, hos mittam perferre gratiam vestram in Jerusalem.</div>
<div n="4" type="v">Quod si dignum fuerit ut et ego eam, mecum ibunt.</div>
<div n="5" type="v">Veniam autem ad vos, cum Macedoniam pertransiero : nam Macedoniam pertransibo.</div>
<div n="6" type="v">Apud vos autem forsitan manebo, vel etiam hiemabo : ut vos me deducatis quocumque iero.</div>
<div n="7" type="v">Nolo enim vos modo in transitu videre, spero enim me aliquantulum temporis manere apud vos, si Dominus permiserit.</div>
<div n="8" type="v">Permanebo autem Ephesi usque ad Pentecosten.</div>
<div n="9" type="v">Ostium enim mihi apertum est magnum, et evidens : et adversarii multi.</div>
<div n="10" type="v">Si autem venerit Timotheus, videte ut sine timore sit apud vos : opus enim Domini operatur, sicut et ego.</div>
<div n="11" type="v">Ne quis ergo illum spernat : deducite autem illum in pace, ut veniat ad me : exspecto enim illum cum fratribus.</div>
<div n="12" type="v">De Apollo autem fratre vobis notum facio, quoniam multum rogavi eum ut veniret ad vos cum fratribus : et utique non fuit voluntas ut nunc veniret : veniet autem, cum ei vacuum fuerit.</div>
<div n="13" type="v">Vigilate, state in fide, viriliter agite, et confortamini.</div>
<div n="14" type="v">Omnia vestra in caritate fiant.</div>
<div n="15" type="v">Obsecro autem vos fratres, nostis domum Stephanæ, et Fortunati, et Achaici : quoniam sunt primitiæ Achaiæ, et in ministerium sanctorum ordinaverunt seipsos :</div>
<div n="16" type="v">ut et vos subditi sitis ejusmodi, et omni cooperanti, et laboranti.</div>
<div n="17" type="v">Gaudeo autem in præsentia Stephanæ, et Fortunati, et Achaici : quoniam id, quod vobis deerat, ipsi suppleverunt :</div>
<div n="18" type="v">refecerunt enim et meum spiritum, et vestrum. Cognoscite ergo qui hujusmodi sunt.</div>
<div n="19" type="v">Salutant vos ecclesiæ Asiæ. Salutant vos in Domino multum, Aquila et Priscilla cum domestica sua ecclesia : apud quos et hospitor.</div>
<div n="20" type="v">Salutant vos omnes fratres. Salutate invicem in osculo sancto.</div>
<div n="21" type="v">Salutatio, mea manu Pauli.</div>
<div n="22" type="v">Si quis non amat Dominum nostrum Jesum Christum, sit anathema, Maran Atha.</div>
<div n="23" type="v">Gratia Domini nostri Jesu Christi vobiscum.</div>
<div n="24" type="v">Caritas mea cum omnibus vobis in Christo Jesu. Amen.</div>
</div>
</div>
<div n="2Cor" type="bk">
<div n="1" type="ch">
<div n="1" type="v">Paulus, Apostolus Jesu Christi per voluntatem Dei, et Timotheus frater, ecclesiæ Dei, quæ est Corinthi cum omnibus sanctis, qui sunt in universa Achaia.</div>
<div n="2" type="v">Gratia vobis, et pax a Deo Patre nostro, et Domino Jesu Christo.</div>
<div n="3" type="v">Benedictus Deus et Pater Domini nostri Jesu Christi, Pater misericordiarum, et Deus totius consolationis,</div>
<div n="4" type="v">qui consolatur nos in omni tribulatione nostra : ut possimus et ipsi consolari eos qui in omni pressura sunt, per exhortationem, qua exhortamur et ipsi a Deo.</div>
<div n="5" type="v">Quoniam sicut abundant passiones Christi in nobis : ita et per Christum abundat consolatio nostra.</div>
<div n="6" type="v">Sive autem tribulamur pro vestra exhortatione et salute, sive consolamur pro vestra consolatione, sive exhortamur pro vestra exhortatione et salute, quæ operatur tolerantiam earumdem passionum, quas et nos patimur :</div>
<div n="7" type="v">ut spes nostra firma sit pro vobis : scientes quod sicut socii passionum estis, sic eritis et consolationis.</div>
<div n="8" type="v">Non enim volumus ignorare vos, fratres, de tribulatione nostra, quæ facta est in Asia, quoniam supra modum gravati sumus supra virtutem, ita ut tæderet nos etiam vivere.</div>
<div n="9" type="v">Sed ipsi in nobismetipsis responsum mortis habuimus, ut non simus fidentes in mortuos, sed in Deo, qui suscitat mortuos :</div>
<div n="10" type="v">qui de tantis periculis nos eripuit, et eruit : in quem speramus quoniam et adhuc eripiet,</div>
<div n="11" type="v">adjuvantibus et vobis in oratione pro nobis : ut ex multorum personis, ejus quæ in nobis est donationis, per multos gratiæ agantur pro nobis.</div>
<div n="12" type="v">Nam gloria nostra hæc est : testimonium conscientiæ nostræ, quod in simplicitate cordis et sinceritate Dei, et non in sapientia carnali, sed in gratia Dei, conversati sumus in hoc mundo : abundantius autem ad vos.</div>
<div n="13" type="v">Non enim alia scribimus vobis, quam quæ legistis, et cognovistis. Spero autem quod usque in finem cognoscetis,</div>
<div n="14" type="v">sicut et cognovistis nos ex parte, quod gloria vestra sumus, sicut et vos nostra, in die Domini nostri Jesu Christi.</div>
<div n="15" type="v">Et hac confidentia volui prius venire ad vos, ut secundum gratiam haberetis :</div>
<div n="16" type="v">et per vos transire in Macedoniam, et iterum a Macedonia venire ad vos, et a vobis deduci in Judæam.</div>
<div n="17" type="v">Cum ergo hoc voluissem, numquid levitate usus sum ? aut quæ cogito, secundum carnem cogito, ut sit apud me Est et Non ?</div>
<div n="18" type="v">Fidelis autem Deus, quia sermo noster, qui fuit apud vos, non est in illo Est et Non.</div>
<div n="19" type="v">Dei enim Filius Jesus Christus, qui in vobis per nos prædicatus est, per me, et Silvanum, et Timotheum, non fuit Est et Non, sed Est in illo fuit.</div>
<div n="20" type="v">Quotquot enim promissiones Dei sunt, in illo Est : ideo et per ipsum Amen Deo ad gloriam nostram.</div>
<div n="21" type="v">Qui autem confirmat nos vobiscum in Christo, et qui unxit nos Deus :</div>
<div n="22" type="v">qui et signavit nos, et dedit pignus Spiritus in cordibus nostris.</div>
<div n="23" type="v">Ego autem testem Deum invoco in animam meam, quod parcens vobis, non veni ultra Corinthum :</div>
<div n="24" type="v">non quia dominamur fidei vestæ, sed adjutores sumus gaudii vestri : nam fide statis.</div>
</div>
<div n="2" type="ch">
<div n="1" type="v">Statui autem hoc ipsum apud me, ne iterum in tristitia venirem ad vos.</div>
<div n="2" type="v">Si enim ego contristo vos : et quis est, qui me lætificet, nisi qui contristatur ex me ?</div>
<div n="3" type="v">Et hoc ipsum scripsi vobis, ut non cum venero, tristitiam super tristitiam habeam, de quibus oportuerat me gaudere : confidens in omnibus vobis, quia meum gaudium, omnium vestrum est.</div>
<div n="4" type="v">Nam ex multa tribulatione et angustia cordis scripsi vobis per multas lacrimas : non ut contristemini, sed ut sciatis, quam caritatem habeam abundantius in vobis.</div>
<div n="5" type="v">Si quis autem contristavit, non me contristavit : sed ex parte, ut non onerem omnes vos.</div>
<div n="6" type="v">Sufficit illi, qui ejusmodi est, objurgatio hæc, quæ fit a pluribus :</div>
<div n="7" type="v">ita ut e contrario magis donetis, et consolemini, ne forte abundantiori tristitia absorbeatur qui ejusmodi est.</div>
<div n="8" type="v">Propter quod obsecro vos, ut confirmetis in illum caritatem.</div>
<div n="9" type="v">Ideo enim et scripsi, ut cognoscam experimentum vestrum, an in omnibus obedientes sitis.</div>
<div n="10" type="v">Cui autem aliquid donastis, et ego : nam et ego quod donavi, si quid donavi, propter vos in persona Christi,</div>
<div n="11" type="v">ut non circumveniamur a Satana : non enim ignoramus cogitationes ejus.</div>
<div n="12" type="v">Cum venissem autem Troadem propter Evangelium Christi, et ostium mihi apertum esset in Domino,</div>
<div n="13" type="v">non habui requiem spiritui meo, eo quod non invenerim Titum fratrem meum, sed valefaciens eis, profectus sum in Macedoniam.</div>
<div n="14" type="v">Deo autem gratias, qui semper triumphat nos in Christo Jesu, et odorem notitiæ suæ manifestat per nos in omni loco :</div>
<div n="15" type="v">quia Christi bonus odor sumus Deo in iis qui salvi fiunt, et in his qui pereunt :</div>
<div n="16" type="v">aliis quidem odor mortis in mortem : aliis autem odor vitæ in vitam. Et ad hæc quis tam idoneus ?</div>
<div n="17" type="v">non enim sumus sicut plurimi, adulterantes verbum Dei, sed ex sinceritate, sed sicut ex Deo, coram Deo, in Christo loquimur.</div>
</div>
<div n="3" type="ch">
<div n="1" type="v">Incipimus iterum nosmetipsos commendare ? aut numquid egemus (sicut quidam) commendatiis epistolis ad vos, aut ex vobis ?</div>
<div n="2" type="v">Epistola nostra vos estis, scripta in cordibus nostris, quæ scitur, et legitur ab omnibus hominibus :</div>
<div n="3" type="v">manifestati quod epistola estis Christi, ministrata a nobis, et scripta non atramento, sed Spiritu Dei vivi : non in tabulis lapideis, sed in tabulis cordis carnalibus.</div>
<div n="4" type="v">Fiduciam autem talem habemus per Christum ad Deum :</div>
<div n="5" type="v">non quod sufficientes simus cogitare aliquid a nobis, quasi ex nobis : sed sufficientia nostra ex Deo est :</div>
<div n="6" type="v">qui et idoneos nos fecit ministros novi testamenti : non littera, sed Spiritu : littera enim occidit, Spiritus autem vivificat.</div>
<div n="7" type="v">Quod si ministratio mortis litteris deformata in lapidibus fuit in gloria, ita ut non possent intendere filii Israël in faciem Moysi propter gloriam vultus ejus, quæ evacuatur :</div>
<div n="8" type="v">quomodo non magis ministratio Spiritus erit in gloria ?</div>
<div n="9" type="v">Nam si ministratio damnationis gloria est : multo magis abundat ministerium justitiæ in gloria.</div>
<div n="10" type="v">Nam nec glorificatum est, quod claruit in hac parte, propter excellentem gloriam.</div>
<div n="11" type="v">Si enim quod evacuatur, per gloriam est : multo magis quod manet, in gloria est.</div>
<div n="12" type="v">Habentes igitur talem spem, multa fiducia utimur :</div>
<div n="13" type="v">et non sicut Moyses ponebat velamen super faciem suam, ut non intenderent filii Israël in faciem ejus, quod evacuatur,</div>
<div n="14" type="v">sed obtusi sunt sensus eorum. Usque in hodiernum enim diem, idipsum velamen in lectione veteris testamenti manet non revelatum (quoniam in Christo evacuatur),</div>
<div n="15" type="v">sed usque in hodiernum diem, cum legitur Moyses, velamen positum est super cor eorum.</div>
<div n="16" type="v">Cum autem conversus fuerit ad Dominum, auferetur velamen.</div>
<div n="17" type="v">Dominus autem Spiritus est : ubi autem Spiritus Domini, ibi libertas.</div>
<div n="18" type="v">Nos vero omnes, revelata facie gloriam Domini speculantes, in eamdem imaginem transformamur a claritate in claritatem, tamquam a Domini Spiritu.</div>
</div>
<div n="4" type="ch">
<div n="1" type="v">Ideo habentes administrationem, juxta quod misericordiam consecuti sumus, non deficimus,</div>
<div n="2" type="v">sed abdicamus occulta dedecoris, non ambulantes in astutia, neque adulterantes verbum Dei, sed in manifestatione veritatis commendantes nosmetipsos ad omnem conscientiam hominum coram Deo.</div>
<div n="3" type="v">Quod si etiam opertum est Evangelium nostrum, in iis, qui pereunt, est opertum :</div>
<div n="4" type="v">in quibus Deus hujus sæculi excæcavit mentes infidelium, ut non fulgeat illis illuminatio Evangelii gloriæ Christi, qui est imago Dei.</div>
<div n="5" type="v">Non enim nosmetipsos prædicamus, sed Jesum Christum Dominum nostrum : nos autem servos vestros per Jesum :</div>
<div n="6" type="v">quoniam Deus, qui dixit de tenebris lucem splendescere, ipse illuxit in cordibus nostris ad illuminationem scientiæ claritatis Dei, in facie Christi Jesu.</div>
<div n="7" type="v">Habemus autem thesaurum istum in vasis fictilibus : ut sublimitas sit virtutis Dei, et non ex nobis.</div>
<div n="8" type="v">In omnibus tribulationem patimur, sed non angustiamur : aporiamur, sed non destituimur :</div>
<div n="9" type="v">persecutionem patimur, sed non derelinquimur : dejicimur, sed non perimus :</div>
<div n="10" type="v">semper mortificationem Jesu in corpore nostro circumferentes, ut et vita Jesu manifestetur in corporibus nostris.</div>
<div n="11" type="v">Semper enim nos, qui vivimus, in mortem tradimur propter Jesum : ut et vita Jesu manifestetur in carne nostra mortali.</div>
<div n="12" type="v">Ergo mors in nobis operatur, vita autem in vobis.</div>
<div n="13" type="v">Habentes autem eumdem spiritum fidei, sicut scriptum est : Credidi, propter quod locutus sum : et nos credimus, propter quod et loquimur :</div>
<div n="14" type="v">scientes quoniam qui suscitavit Jesum, et nos cum Jesu suscitabit, et constituet vobiscum.</div>
<div n="15" type="v">Omnia enim propter vos : ut gratia abundans, per multos in gratiarum actione, abundet in gloriam Dei.</div>
<div n="16" type="v">Propter quod non deficimus : sed licet is, qui foris est, noster homo corrumpatur, tamen is, qui intus est, renovatur de die in diem.</div>
<div n="17" type="v">Id enim, quod in præsenti est momentaneum et leve tribulationis nostræ, supra modum in sublimitate æternum gloriæ pondus operatur in nobis,</div>
<div n="18" type="v">non contemplantibus nobis quæ videntur, sed quæ non videntur. Quæ enim videntur, temporalia sunt : quæ autem non videntur, æterna sunt.</div>
</div>
<div n="5" type="ch">
<div n="1" type="v">Scimus enim quoniam si terrestris domus nostra hujus habitationis dissolvatur, quod ædificationem ex Deo habemus, domum non manufactam, æternam in cælis.</div>
<div n="2" type="v">Nam et in hoc ingemiscimus, habitationem nostram, quæ de cælo est, superindui cupientes :</div>
<div n="3" type="v">si tamen vestiti, non nudi inveniamur.</div>
<div n="4" type="v">Nam et qui sumus in hoc tabernaculo, ingemiscimus gravati : eo quod nolumus expoliari, sed supervestiri, ut absorbeatur quod mortale est, a vita.</div>
<div n="5" type="v">Qui autem efficit nos in hoc ipsum, Deus, qui dedit nobis pignus Spiritus.</div>
<div n="6" type="v">Audentes igitur semper, scientes quoniam dum sumus in corpore, peregrinamur a Domino</div>
<div n="7" type="v">(per fidem enim ambulamus, et non per speciem) :</div>
<div n="8" type="v">audemus autem, et bonam voluntatem habemus magis peregrinari a corpore, et præsentes esse ad Dominum.</div>
<div n="9" type="v">Et ideo contendimus, sive absentes, sive præsentes, placere illi.</div>
<div n="10" type="v">Omnes enim non manifestari oportet ante tribunal Christi, ut referat unusquisque propria corporis, prout gessit, sive bonum, sive malum.</div>
<div n="11" type="v">Scientes ergo timorem Domini, hominibus suademus, Deo autem manifesti sumus. Spero autem et in conscientiis vestris manifestos nos esse.</div>
<div n="12" type="v">Non iterum commendamus nos vobis, sed occasionem damus vobis gloriandi pro nobis : ut habeatis ad eos qui in facie gloriantur, et non in corde.</div>
<div n="13" type="v">Sive enim mente excedimus Deo : sive sobrii sumus, vobis.</div>
<div n="14" type="v">Caritas enim Christi urget nos : æstimantes hoc, quoniam si unus pro omnibus mortuus est, ergo omnes mortui sunt :</div>
<div n="15" type="v">et pro omnibus mortuus est Christus : ut, et qui vivunt, jam non sibi vivant, sed ei qui pro ipsis mortuus est et resurrexit.</div>
<div n="16" type="v">Itaque nos ex hoc neminem novimus secundum carnem. Et si cognovimus secundum carnem Christum, sed nunc jam non novimus.</div>
<div n="17" type="v">Si qua ergo in Christo nova creatura, vetera transierunt : ecce facta sunt omnia nova.</div>
<div n="18" type="v">Omnia autem ex Deo, qui nos reconciliavit sibi per Christum : et dedit nobis ministerium reconciliationis,</div>
<div n="19" type="v">quoniam quidem Deus erat in Christo mundum reconcilians sibi, non reputans illis delicta ipsorum, et posuit in nobis verbum reconciliationis.</div>
<div n="20" type="v">Pro Christo ergo legatione fungimur, tamquam Deo exhortante per nos. Obsecramus pro Christo, reconciliamini Deo.</div>
<div n="21" type="v">Eum, qui non noverat peccatum, pro nobis peccatum fecit, ut nos efficeremur justitia Dei in ipso.</div>
</div>
<div n="6" type="ch">
<div n="1" type="v">Adjuvantes autem exhortamur ne in vacuum gratiam Dei recipiatis.</div>
<div n="2" type="v">Ait enim : Tempore accepto exaudivi te, et in die salutis adjuvi te. Ecce nunc tempus acceptabile, ecce nunc dies salutis.</div>
<div n="3" type="v">Nemini dantes ullam offensionem, ut non vituperetur ministerium nostrum :</div>
<div n="4" type="v">sed in omnibus exhibeamus nosmetipsos sicut Dei ministros in multa patientia, in tribulationibus, in necessitatibus, in angustiis,</div>
<div n="5" type="v">in plagis, in carceribus, in seditionibus, in laboribus, in vigiliis, in jejuniis,</div>
<div n="6" type="v">in castitate, in scientia, in longanimitate, in suavitate, in Spiritu Sancto, in caritate non ficta,</div>
<div n="7" type="v">in verbo veritatis, in virtute Dei, per arma justitiæ a dextris et a sinistris,</div>
<div n="8" type="v">per gloriam, et ignobilitatem, per infamiam, et bonam famam : ut seductores, et veraces, sicut qui ignoti, et cogniti :</div>
<div n="9" type="v">quasi morientes, et ecce vivimus : ut castigati, et non mortificati :</div>
<div n="10" type="v">quasi tristes, semper autem gaudentes : sicut egentes, multos autem locupletantes : tamquam nihil habentes, et omnia possidentes.</div>
<div n="11" type="v">Os nostrum patet ad vos, o Corinthii ; cor nostrum dilatatum est.</div>
<div n="12" type="v">Non angustiamini in nobis : angustiamini autem in visceribus vestris :</div>
<div n="13" type="v">eamdem autem habentes renumerationem, tamquam filiis dico, dilatamini et vos.</div>
<div n="14" type="v">Nolite jugum ducere cum infidelibus. Quæ enim participatio justitiæ cum iniquitate ? aut quæ societas luci ad tenebras ?</div>
<div n="15" type="v">quæ autem conventio Christi ad Belial ? aut quæ pars fideli cum infideli ?</div>
<div n="16" type="v">qui autem consensus templo Dei cum idolis ? vos enim estis templum Dei vivi, sicut dicit Deus : Quoniam inhabitabo in illis, et inambulabo inter eos, et ero illorum Deus, et ipsi erunt mihi populus.</div>
<div n="17" type="v">Propter quod exite de medio eorum, et separamini, dicit Dominus, et immundum ne tetigeritis :</div>
<div n="18" type="v">et ego recipiam vos : et ero vobis in patrem, et vos eritis mihi in filios et filias, dicit Dominus omnipotens.</div>
</div>
<div n="7" type="ch">
<div n="1" type="v">Has ergo habentes promissiones, carissimi, mundemus nos ab omni inquinamento carnis et spiritus, perficientes sanctificationem in timore Dei.</div>
<div n="2" type="v">Capite nos. Neminem læsimus, neminem corrupimus, neminem circumvenimus.</div>
<div n="3" type="v">Non ad condemnationem vestram dico : prædiximus enim quod in cordibus nostris estis ad commoriendum et ad convivendum.</div>
<div n="4" type="v">Multa mihi fiducia est apud vos, multa mihi gloriatio pro vobis : repletus sum consolatione ; superabundo gaudio in omni tribulatione nostra.</div>
<div n="5" type="v">Nam et cum venissemus in Macedoniam, nullam requiem habuit caro nostra, sed omnem tribulationem passi sumus : foris pugnæ, intus timores.</div>
<div n="6" type="v">Sed qui consolatur humiles, consolatus est nos Deus in adventu Titi.</div>
<div n="7" type="v">Non solum autem in adventu ejus, sed etiam in consolatione, qua consolatus est in vobis, referens nobis vestrum desiderium, vestrum fletum, vestram æmulationem pro me, ita ut magis gauderem.</div>
<div n="8" type="v">Quoniam etsi contristavi vos in epistola, non me pœnitet : etsi pœniteret, videns quod epistola illa (etsi ad horam) vos contristavit,</div>
<div n="9" type="v">nunc gaudeo : non quia contristati estis, sed quia contristati estis ad pœnitentiam. Contristati enim estis ad Deum, ut in nullo detrimentum patiamini ex nobis.</div>
<div n="10" type="v">Quæ enim secundum Deum tristitia est, pœnitentiam in salutem stabilem operatur : sæculi autem tristitia mortem operatur.</div>
<div n="11" type="v">Ecce enim hoc ipsum, secundum Deum contristari vos, quantam in vobis operatur sollicitudinem : sed defensionem, sed indignationem, sed timorem, sed desiderium, sed æmulationem, sed vindictam : in omnibus exhibuistis vos incontaminatos esse negotio.</div>
<div n="12" type="v">Igitur, etsi scripsi vobis, non propter eum qui fecit injuriam, nec propter eum qui passus est : sed ad manifestandam sollicitudinem nostram, quam habemus pro vobis</div>
<div n="13" type="v">coram Deo : ideo consolati sumus. In consolatione autem nostra, abundantius magis gavisi sumus super gaudio Titi, quia refectus est spiritus ejus ab omnibus vobis :</div>
<div n="14" type="v">et si quid apud illum de vobis gloriatus sum, non sum confusus : sed sicut omnia vobis in veritate locuti sumus, ita et gloriatio nostra, quæ fuit ad Titum, veritas facta est,</div>
<div n="15" type="v">et viscera ejus abundantius in vobis sunt, reminiscentis omnium vestrum obedientiam : quomodo cum timore et tremore excepistis illum.</div>
<div n="16" type="v">Gaudeo quod in omnibus confido in vobis.</div>
</div>
<div n="8" type="ch">
<div n="1" type="v">Notam autem facimus vobis, fratres, gratiam Dei, quæ data est in ecclesiis Macedoniæ :</div>
<div n="2" type="v">quod in multo experimento tribulationis abundantia gaudii ipsorum fuit, et altissima paupertas eorum, abundavit in divitias simplicitatis eorum :</div>
<div n="3" type="v">quia secundum virtutem testimonium illis reddo, et supra virtutem voluntarii fuerunt,</div>
<div n="4" type="v">cum multa exhortatione obsecrantes nos gratiam, et communicationem ministerii, quod fit in sanctos.</div>
<div n="5" type="v">Et non sicut speravimus, sed semetipsos dederunt primum Domino, deinde nobis per voluntatem Dei,</div>
<div n="6" type="v">ita ut rogaremus Titum, ut quemadmodum cœpit, ita et perficiat in vobis etiam gratiam istam.</div>
<div n="7" type="v">Sed sicut in omnibus abundatis fide, et sermone, et scientia, et omni sollicitudine, insuper et caritate vestra in nos, ut et in hac gratia abundetis.</div>
<div n="8" type="v">Non quasi imperans dico : sed per aliorum sollicitudinem, etiam vestræ caritatis ingenium bonum comprobans.</div>
<div n="9" type="v">Scitis enim gratiam Domini nostri Jesu Christi, quoniam propter vos egenus factus est, cum esset dives, ut illius inopia vos divites essetis.</div>
<div n="10" type="v">Et consilium in hoc do : hoc enim vobis utile est, qui non solum facere, sed et velle cœpistis ab anno priore :</div>
<div n="11" type="v">nunc vero et facto perficite : ut quemadmodum promptus est animus voluntatis, ita sit et perficiendi ex eo quod habetis.</div>
<div n="12" type="v">Si enim voluntas prompta est, secundum id quod habet, accepta est, non secundum id quod non habet.</div>
<div n="13" type="v">Non enim ut aliis sit remissio, vobis autem tribulatio, sed ex æqualitate.</div>
<div n="14" type="v">In præsenti tempore vestra abundantia illorum inopiam suppleat : ut et illorum abundantia vestræ inopiæ sit supplementum, ut fiat æqualitas, sicut scriptum est :</div>
<div n="15" type="v">Qui multum, non abundavit : et qui modicum, non minoravit.</div>
<div n="16" type="v">Gratias autem Deo, qui dedit eamdem sollicitudinem pro vobis in corde Titi,</div>
<div n="17" type="v">quoniam exhortationem quidem suscepit : sed cum sollicitior esset, sua voluntate profectus est ad vos.</div>
<div n="18" type="v">Misimus etiam cum illo fratrem, cujus laus est in Evangelio per omnes ecclesias :</div>
<div n="19" type="v">non solum autem, sed et ordinatus est ab ecclesiis comes peregrinationis nostræ in hanc gratiam, quæ ministratur a nobis ad Domini gloriam, et destinatam voluntatem nostram :</div>
<div n="20" type="v">devitantes hoc, ne quis nos vituperet in hac plenitudine, quæ ministratur a nobis.</div>
<div n="21" type="v">Providemus enim bona non solum coram Deo, sed etiam coram hominibus.</div>
<div n="22" type="v">Misimus autem cum illis et fratrem nostrum, quem probavimus in multis sæpe sollicitum esse : nunc autem multo sollicitiorem, confidentia multa in vos,</div>
<div n="23" type="v">sive pro Tito, qui est socius meus, et in vos adjutor, sive fratres nostri, Apostoli ecclesiarum, gloria Christi.</div>
<div n="24" type="v">Ostensionem ergo, quæ est caritatis vestræ, et nostræ gloriæ pro vobis, in illos ostendite in faciem ecclesiarum.</div>
</div>
<div n="9" type="ch">
<div n="1" type="v">Nam de ministerio, quod fit in sanctos ex abundanti est mihi scribere vobis.</div>
<div n="2" type="v">Scio enim promptum animum vestrum : pro quo de vobis glorior apud Macedones. Quoniam et Achaia parata est ab anno præterito, et vestra æmulatio provocavit plurimos.</div>
<div n="3" type="v">Misi autem fratres : ut ne quod gloriamur de vobis, evacuetur in hac parte, ut (quemadmodum dixi) parati sitis :</div>
<div n="4" type="v">ne cum venerint Macedones mecum, et invenerint vos imparatos, erubescamus nos (ut non dicamus vos) in hac substantia.</div>
<div n="5" type="v">Necessarium ergo existimavi rogare fratres, ut præveniant ad vos, et præparent repromissam benedictionem hanc paratam esse sic, quasi benedictionem, non tamquam avaritiam.</div>
<div n="6" type="v">Hoc autem dico : qui parce seminat, parce et metet : et qui seminat in benedictionibus, de benedictionibus et metet.</div>
<div n="7" type="v">Unusquisque, prout destinavit in corde suo, non ex tristitia, aut ex necessitate : hilarem enim datorem diligit Deus.</div>
<div n="8" type="v">Potens est autem Deus omnem gratiam abundare facere in vobis : ut in omnibus semper omnem sufficientiam habentes, abundetis in omne opus bonum,</div>
<div n="9" type="v">sicut scriptum est : Dispersit, dedit pauperibus : justitia ejus manet in sæculum sæculi.</div>
<div n="10" type="v">Qui autem administrat semen seminanti : et panem ad manducandum præstabit, et multiplicabit semen vestrum, et augebit incrementa frugum justitiæ vestræ :</div>
<div n="11" type="v">ut in omnibus locupletati abundetis in omnem simplicitatem, quæ operatur per nos gratiarum actionem Deo.</div>
<div n="12" type="v">Quoniam ministerium hujus officii non solum supplet ea quæ desunt sanctis, sed etiam abundat per multas gratiarum actiones in Domino,</div>
<div n="13" type="v">per probationem ministerii hujus, glorificantes Deum in obedientia confessionis vestræ, in Evangelium Christi, et simplicitate communicationis in illos, et in omnes,</div>
<div n="14" type="v">et in ipsorum obsecratione pro vobis, desiderantium vos propter eminentem gratiam Dei in vobis.</div>
<div n="15" type="v">Gratias Deo super inenarrabili dono ejus.</div>
</div>
<div n="10" type="ch">
<div n="1" type="v">Ipse autem ego Paulus obsecro vos per mansuetudinem et modestiam Christi, qui in facie quidem humilis sum inter vos, absens autem confido in vos.</div>
<div n="2" type="v">Rogo autem vos ne præsens audeam per eam confidentiam, qua existimor audere in quosdam, qui arbitrantur nos tamquam secundum carnem ambulemus.</div>
<div n="3" type="v">In carne enim ambulantes, non secundum carnem militamus.</div>
<div n="4" type="v">Nam arma militiæ nostræ non carnalia sunt, sed potentia Deo ad destructionem munitionum, consilia destruentes,</div>
<div n="5" type="v">et omnem altitudinem extollentem se adversus scientiam Dei, et in captivitatem redigentes omnem intellectum in obsequium Christi,</div>
<div n="6" type="v">et in promptu habentes ulcisci omnem inobedientiam, cum impleta fuerit vestra obedientia.</div>
<div n="7" type="v">Quæ secundum faciem sunt, videte. Si quis confidit sibi Christi se esse, hoc cogitet iterum apud se : quia sicut ipse Christi est, ita et nos.</div>
<div n="8" type="v">Nam etsi amplius aliquid gloriatus fuero de potestate nostra, quam dedit nobis Dominus in ædificationem, et non in destructionem vestram, non erubescam.</div>
<div n="9" type="v">Ut autem non existimer tamquam terrere vos per epistolas :</div>
<div n="10" type="v">quoniam quidem epistolæ, inquiunt, graves sunt et fortes : præsentia autem corporis infirma, et sermo contemptibilis :</div>
<div n="11" type="v">hoc cogitet qui ejusmodi est, quia quales sumus verbo per epistolas absentes, tales et præsentes in facto.</div>
<div n="12" type="v">Non enim audemus inserere, aut comparare nos quibusdam, qui seipsos commendant : sed ipsi in nobis nosmetipsos metientes, et comparantes nosmetipsos nobis.</div>
<div n="13" type="v">Nos autem non in immensum gloriabimur, sed secundum mensuram regulæ, qua mensus est nobis Deus, mensuram pertingendi usque ad vos.</div>
<div n="14" type="v">Non enim quasi non pertingentes ad vos, superextendimus nos : usque ad vos enim pervenimus in Evangelio Christi.</div>
<div n="15" type="v">Non in immensum gloriantes in alienis laboribus : spem autem habentes crescentis fidei vestræ, in vobis magnificari secundum regulam nostram in abundantiam,</div>
<div n="16" type="v">etiam in illa, quæ ultra vos sunt, evangelizare, non in aliena regula in iis quæ præparata sunt gloriari.</div>
<div n="17" type="v">Qui autem gloriatur, in Domino glorietur.</div>
<div n="18" type="v">Non enim qui seipsum commendat, ille probatus est : sed quem Deus commendat.</div>
</div>
<div n="11" type="ch">
<div n="1" type="v">Utinam sustineretis modicum quid insipientiæ meæ, sed et supportare me :</div>
<div n="2" type="v">æmulor enim vos Dei æmulatione. Despondi enim vos uni viro, virginem castam exhibere Christo.</div>
<div n="3" type="v">Timeo autem ne sicut serpens Hevam seduxit astutia sua, ita corrumpantur sensus vestri, et excidant a simplicitate, quæ est in Christo.</div>
<div n="4" type="v">Nam si is qui venit, alium Christum prædicat, quem non prædicavimus, aut alium spiritum accipitis, quem non accepistis : aut aliud Evangelium, quod non recepistis : recte pateremini.</div>
<div n="5" type="v">Existimo enim nihil me minus fecisse a magnis Apostolis.</div>
<div n="6" type="v">Nam etsi imperitus sermone, sed non scientia, in omnibus autem manifestati sumus vobis.</div>
<div n="7" type="v">Aut numquid peccatum feci, meipsum humilians, ut vos exaltemini ? quoniam gratis Evangelium Dei evangelizavi vobis ?</div>
<div n="8" type="v">Alias ecclesias expoliavi, accipiens stipendium ad ministerium vestrum.</div>
<div n="9" type="v">Et cum essem apud vos, et egerem, nulli onerosus fui : nam quod mihi deerat, suppleverunt fratres, qui venerunt a Macedonia : et in omnibus sine onere me vobis servavi, et servabo.</div>
<div n="10" type="v">Est veritas Christi in me, quoniam hæc gloriatio non infringetur in me in regionibus Achaiæ.</div>
<div n="11" type="v">Quare ? quia non diligo vos ? Deus scit.</div>
<div n="12" type="v">Quod autem facio, et faciam : ut amputem occasionem eorum qui volunt occasionem, ut in quo gloriantur, inveniantur sicut et nos.</div>
<div n="13" type="v">Nam ejusmodi pseudoapostoli sunt operarii subdoli, transfigurantes se in apostolos Christi.</div>
<div n="14" type="v">Et non mirum : ipse enim Satanas transfigurat se in angelum lucis.</div>
<div n="15" type="v">Non est ergo magnum, si ministri ejus transfigurentur velut ministri justitiæ : quorum finis erit secundum opera ipsorum.</div>
<div n="16" type="v">Iterum dico (ne quis me putet insipientem esse, alioquin velut insipientem accipite me, ut et ego modicum quid glorier),</div>
<div n="17" type="v">quod loquor, non loquor secundum Deum, sed quasi in insipientia, in hac substantia gloriæ.</div>
<div n="18" type="v">Quoniam multi gloriantur secundum carnem : et ego gloriabor.</div>
<div n="19" type="v">Libenter enim suffertis insipientes, cum sitis ipsi sapientes.</div>
<div n="20" type="v">Sustinetis enim si quis vos in servitutem redigit, si quis devorat, si quis accipit, si quis extollitur, si quis in faciem vos cædit.</div>
<div n="21" type="v">Secundum ignobilitatem dico, quasi nos infirmi fuerimus in hac parte. In quo quis audet (in insipientia dico) audeo et ego :</div>
<div n="22" type="v">Hebræi sunt, et ego : Israëlitæ sunt, et ego : semen Abrahæ sunt, et ego.</div>
<div n="23" type="v">Ministri Christi sunt (ut minus sapiens dico), plus ego : in laboribus plurimis, in carceribus abundantius, in plagis supra modum, in mortibus frequenter.</div>
<div n="24" type="v">A Judæis quinquies, quadragenas, una minus, accepi.</div>
<div n="25" type="v">Ter virgis cæsus sum, semel lapidatus sum : ter naufragium feci, nocte et die in profundo maris fui,</div>
<div n="26" type="v">in itineribus sæpe, periculis fluminum, periculis latronum, periculis ex genere, periculis ex gentibus, periculis in civitate, periculis in solitudine, periculis in mari, periculis in falsis fratribus :</div>
<div n="27" type="v">in labore et ærumna, in vigiliis multis, in fame et siti, in jejuniis multis, in frigore et nuditate,</div>
<div n="28" type="v">præter illa quæ extrinsecus sunt, instantia mea quotidiana, sollicitudo omnium ecclesiarum.</div>
<div n="29" type="v">Quis infirmatur, et ego non infirmor ? quis scandalizatur, et ego non uror ?</div>
<div n="30" type="v">Si gloriari oportet, quæ infirmitatis meæ sunt, gloriabor.</div>
<div n="31" type="v">Deus et Pater Domini nostri Jesu Christi, qui est benedictus in sæcula, scit quod non mentior.</div>
<div n="32" type="v">Damasci præpositus gentis Aretæ regis custodiebat civitatem Damascenorum ut me comprehenderet :</div>
<div n="33" type="v">et per fenestram in sporta dimissus sum per murum, et sic effugi manus ejus.</div>
</div>
<div n="12" type="ch">
<div n="1" type="v">Si gloriari oportet (non expedit quidem), veniam autem ad visiones et revelationes Domini.</div>
<div n="2" type="v">Scio hominem in Christo ante annos quatuordecim, sive in corpore nescio, sive extra corpus nescio, Deus scit, raptum hujusmodi usque ad tertium cælum.</div>
<div n="3" type="v">Et scio hujusmodi hominem sive in corpore, sive extra corpus nescio, Deus scit :</div>
<div n="4" type="v">quoniam raptus est in paradisum : et audivit arcana verba, quæ non licet homini loqui.</div>
<div n="5" type="v">Pro hujusmodi gloriabor : pro me autem nihil gloriabor nisi in infirmitatibus meis.</div>
<div n="6" type="v">Nam etsi voluero gloriari, non ero insipiens : veritatem enim dicam : parco autem, ne quis me existimet supra id quod videt in me, aut aliquid audit ex me.</div>
<div n="7" type="v">Et ne magnitudo revelationum extollat me, datus est mihi stimulus carnis meæ angelus Satanæ, qui me colaphizet.</div>
<div n="8" type="v">Propter quod ter Dominum rogavi ut discederet a me :</div>
<div n="9" type="v">et dixit mihi : Sufficit tibi gratia mea : nam virtus in infirmitate perficitur. Libenter igitur gloriabor in infirmitatibus meis, ut inhabitet in me virtus Christi.</div>
<div n="10" type="v">Propter quod placeo mihi in infirmitatibus meis, in contumeliis, in necessitatibus, in persecutionibus, in angustiis pro Christo : cum enim infirmor, tunc potens sum.</div>
<div n="11" type="v">Factus sum insipiens, vos me coëgistis. Ego enim a vobis debui commendari : nihil enim minus fui ab iis, qui sunt supra modum Apostoli : tametsi nihil sum :</div>
<div n="12" type="v">signa tamen apostolatus mei facta sunt super vos in omni patientia, in signis, et prodigiis, et virtutibus.</div>
<div n="13" type="v">Quid est enim, quod minus habuistis præ ceteris ecclesiis, nisi quod ego ipse non gravavi vos ? donate mihi hanc injuriam.</div>
<div n="14" type="v">Ecce tertio hoc paratus sum venire ad vos : et non ero gravis vobis. Non enim quæro quæ vestra sunt, sed vos. Nec enim debent filii parentibus thesaurizare, sed parentes filiis.</div>
<div n="15" type="v">Ego autem libentissime impendam, et super impendar ipse pro animabus vestris : licet plus vos diligens, minus diligar.</div>
<div n="16" type="v">Sed esto : ego vos non gravavi : sed cum essem astutus, dolo vos cepi.</div>
<div n="17" type="v">Numquid per aliquem eorum, quod misi ad vos, circumveni vos ?</div>
<div n="18" type="v">Rogavi Titum, et misi cum illo fratrem. Numquid Titus vos circumvenit ? nonne eodem spiritu ambulavimus ? nonne iisdem vestigiis ?</div>
<div n="19" type="v">Olim putatis quod excusemus nos apud vos ? coram Deo in Christo loquimur : omnia autem, carissimi, propter ædificationem vestram.</div>
<div n="20" type="v">Timeo enim ne forte cum venero, non quales volo, inveniam vos : et ego inveniar a vobis, qualem non vultis : ne forte contentiones, æmulationes, animositates, dissensiones, detractiones, susurrationes, inflationes, seditiones sint inter vos :</div>
<div n="21" type="v">ne iterum cum venero, humiliet me Deus apud vos, et lugeam multos ex iis qui ante peccaverunt, et non egerunt pœnitentiam super immunditia, et fornicatione, et impudicitia, quam gesserunt.</div>
</div>
<div n="13" type="ch">
<div n="1" type="v">Ecce tertio hoc venio ad vos : in ore duorum vel trium testium stabit omne verbum.</div>
<div n="2" type="v">Prædixi, et prædico, ut præsens, et nunc absens iis qui ante peccaverunt, et ceteris omnibus, quoniam si venero iterum, non parcam.</div>
<div n="3" type="v">An experimentum quæritis ejus, qui in me loquitur Christus, qui in vobis non infirmatur, sed potens est in vobis ?</div>
<div n="4" type="v">Nam etsi crucifixus est ex infirmitate : sed vivit ex virtute Dei. Nam et nos infirmi sumus in illo : sed vivemus cum eo ex virtute Dei in vobis.</div>
<div n="5" type="v">Vosmetipsos tentate si estis in fide : ipsi vos probate. An non cognoscitis vosmetipsos quia Christus Jesus in vobis est ? nisi forte reprobi estis.</div>
<div n="6" type="v">Spero autem quod cognoscetis, quia nos non sumus reprobi.</div>
<div n="7" type="v">Oramus autem Deum ut nihil mali faciatis, non ut nos probati appareamus, sed ut vos quod bonum est faciatis : nos autem ut reprobi simus.</div>
<div n="8" type="v">Non enim possumus aliquid adversus veritatem, sed pro veritate.</div>
<div n="9" type="v">Gaudemus enim, quoniam nos infirmi sumus, vos autem potentes estis. Hoc et oramus, vestram consummationem.</div>
<div n="10" type="v">Ideo hæc absens scribo, ut non præsens durius agam secundum potestatem, quam Dominus dedit mihi in ædificationem, et non in destructionem.</div>
<div n="11" type="v">De cetero, fratres, gaudete, perfecti estote, exhortamini, idem sapite, pacem habete, et Deus pacis et dilectionis erit vobiscum.</div>
<div n="12" type="v">Salutate invicem in osculo sancto. Salutant vos omnes sancti.</div>
<div n="13" type="v">Gratia Domini nostri Jesu Christi, et caritas Dei, et communicatio Sancti Spiritus sit cum omnibus vobis. Amen.</div>
</div>
</div>
<div n="Gal" type="bk">
<div n="1" type="ch">
<div n="1" type="v">Paulus, Apostolus non ab hominibus, neque per hominem, sed per Jesum Christum, et Deum Patrem, qui suscitavit eum a mortuis :</div>
<div n="2" type="v">et qui mecum sunt omnes fratres, ecclesiis Galatiæ.</div>
<div n="3" type="v">Gratia vobis, et pax a Deo Patre, et Domino nostro Jesu Christo,</div>
<div n="4" type="v">qui dedit semetipsum pro peccatis nostris, ut eriperet nos de præsenti sæculo nequam, secundum voluntatem Dei et Patris nostri,</div>
<div n="5" type="v">cui est gloria in sæcula sæculorum. Amen.</div>
<div n="6" type="v">Miror quod sic tam cito transferimini ab eo qui vos vocavit in gratiam Christi in aliud Evangelium :</div>
<div n="7" type="v">quod non est aliud, nisi sunt aliqui qui vos conturbant, et volunt convertere Evangelium Christi.</div>
<div n="8" type="v">Sed licet nos aut angelus de cælo evangelizet vobis præterquam quod evangelizavimus vobis, anathema sit.</div>
<div n="9" type="v">Sicut prædiximus, et nunc iterum dico : si quis vobis evangelizaverit præter id quod accepistis, anathema sit.</div>
<div n="10" type="v">Modo enim hominibus suadeo, an Deo ? an quæro hominibus placere ? si adhuc hominibus placerem, Christi servus non essem.</div>
<div n="11" type="v">Notum enim vobis facio, fratres, Evangelium, quod evangelizatum est a me, quia non est secundum hominem :</div>
<div n="12" type="v">neque enim ego ab homine accepi illud, neque didici, sed per revelationem Jesu Christi.</div>
<div n="13" type="v">Audistis enim conversationem meam aliquando in Judaismo : quoniam supra modum persequebar Ecclesiam Dei, et expugnabam illam,</div>
<div n="14" type="v">et proficiebam in Judaismo supra multos coætaneos meos in genere meo, abundantius æmulator existens paternarum mearum traditionum.</div>
<div n="15" type="v">Cum autem placuit ei, qui me segregavit ex utero matris meæ, et vocavit per gratiam suam,</div>
<div n="16" type="v">ut revelaret Filium suum in me, ut evangelizarem illum in gentibus : continuo non acquievi carni et sanguini,</div>
<div n="17" type="v">neque veni Jerosolymam ad antecessores meos Apostolos : sed abii in Arabiam, et iterum reversus sum Damascum :</div>
<div n="18" type="v">deinde post annos tres veni Jerosolymam videre Petrum, et mansi apud eum diebus quindecim :</div>
<div n="19" type="v">alium autem Apostolorum vidi neminem, nisi Jacobum fratrem Domini.</div>
<div n="20" type="v">Quæ autem scribo vobis, ecce coram Deo, quia non mentior.</div>
<div n="21" type="v">Deinde veni in partes Syriæ, et Ciliciæ.</div>
<div n="22" type="v">Eram autem ignotus facie ecclesiis Judææ, quæ erant in Christo :</div>
<div n="23" type="v">tantum autem auditum habebant quoniam qui persequebatur nos aliquando, nunc evangelizat fidem, quam aliquando expugnabat :</div>
<div n="24" type="v">et in me clarificabant Deum.</div>
</div>
<div n="2" type="ch">
<div n="1" type="v">Deinde post annos quatuordecim, iterum ascendi Jerosolymam cum Barnaba, assumpto et Tito.</div>
<div n="2" type="v">Ascendi autem secundum revelationem : et contuli cum illis Evangelium, quod prædico in gentibus, seorsum autem iis qui videbantur aliquid esse : ne forte in vacuum currerem, aut cucurrissem.</div>
<div n="3" type="v">Sed neque Titus, qui mecum erat, cum esset gentilis, compulsus est circumcidi :</div>
<div n="4" type="v">sed propter subintroductos falsos fratres, qui subintroierunt explorare libertatem nostram, quam habemus in Christo Jesu, ut nos in servitutem redigerent.</div>
<div n="5" type="v">Quibus neque ad horam cessimus subjectione, ut veritas Evangelii permaneat apud vos :</div>
<div n="6" type="v">ab iis autem, qui videbantur esse aliquid (quales aliquando fuerint, nihil mea interest : Deus personam hominis non accipit) : mihi enim qui videbantur esse aliquid, nihil contulerunt.</div>
<div n="7" type="v">Sed e contra cum vidissent quod creditum est mihi Evangelium præputii, sicut et Petro circumcisionis</div>
<div n="8" type="v">(qui enim operatus est Petro in apostolatum circumcisionis, operatus est et mihi inter gentes) :</div>
<div n="9" type="v">et cum cognovissent gratiam, quæ data est mihi, Jacobus, et Cephas, et Joannes, qui videbantur columnæ esse, dextras dederunt mihi, et Barnabæ societatis : ut nos in gentes, ipsi autem in circumcisionem :</div>
<div n="10" type="v">tantum ut pauperum memores essemus, quod etiam sollicitus fui hoc ipsum facere.</div>
<div n="11" type="v">Cum autem venisset Cephas Antiochiam, in faciem ei restiti, quia reprehensibilis erat.</div>
<div n="12" type="v">Prius enim quam venirent quidam a Jacobo, cum gentibus edebat : cum autem venissent, subtrahebat, et segregabat se, timens eos qui ex circumcisione erant.</div>
<div n="13" type="v">Et simulationi ejus consenserunt ceteri Judæi, ita ut et Barnabas duceretur ab eis in illam simulationem.</div>
<div n="14" type="v">Sed cum vidissem quod non recte ambularent ad veritatem Evangelii, dixi Cephæ coram omnibus : Si tu, cum Judæus sis, gentiliter vivis, et non judaice : quomodo gentes cogis judaizare ?</div>
<div n="15" type="v">Nos natura Judæi, et non ex gentibus peccatores.</div>
<div n="16" type="v">Scientes autem quod non justificatur homo ex operibus legis, nisi per fidem Jesu Christi : et nos in Christo Jesu credimus, ut justificemur ex fide Christi, et non ex operibus legis : propter quod ex operibus legis non justificabitur omnis caro.</div>
<div n="17" type="v">Quod si quærentes justificari in Christo, inventi sumus et ipsi peccatores, numquid Christus peccati minister est ? Absit.</div>
<div n="18" type="v">Si enim quæ destruxi, iterum hæc ædifico : prævaricatorem me constituo.</div>
<div n="19" type="v">Ego enim per legem, legi mortuus sum, ut Deo vivam : Christo confixus sum cruci.</div>
<div n="20" type="v">Vivo autem, jam non ego : vivit vero in me Christus. Quod autem nunc vivo in carne : in fide vivo Filii Dei, qui dilexit me, et tradidit semetipsum pro me.</div>
<div n="21" type="v">Non abjicio gratiam Dei. Si enim per legem justitia, ergo gratis Christus mortuus est.</div>
</div>
<div n="3" type="ch">
<div n="1" type="v">O insensati Galatæ, quis vos fascinavit non obedire veritati, ante quorum oculos Jesus Christus præscriptus est, in vobis crucifixus ?</div>
<div n="2" type="v">Hoc solum a vobis volo discere : ex operibus legis Spiritum accepistis, an ex auditu fidei ?</div>
<div n="3" type="v">sic stulti estis, ut cum Spiritu cœperitis, nunc carne consummemini ?</div>
<div n="4" type="v">tanta passi estis sine causa ? si tamen sine causa.</div>
<div n="5" type="v">Qui ergo tribuit vobis Spiritum, et operatur virtutes in vobis : ex operibus legis, an ex auditu fidei ?</div>
<div n="6" type="v">Sicut scriptum est : Abraham credidit Deo, et reputatum est illi ad justitiam :</div>
<div n="7" type="v">cognoscite ergo quia qui ex fide sunt, ii sunt filii Abrahæ.</div>
<div n="8" type="v">Providens autem Scriptura quia ex fide justificat gentes Deus, prænuntiavit Abrahæ : Quia benedicentur in te omnes gentes.</div>
<div n="9" type="v">Igitur qui ex fide sunt, benedicentur cum fideli Abraham.</div>
<div n="10" type="v">Quicumque enim ex operibus legis sunt, sub maledicto sunt. Scriptum est enim : Maledictus omnis qui non permanserit in omnibus quæ scripta sunt in libro legis ut faciat ea.</div>
<div n="11" type="v">Quoniam autem in lege nemo justificatur apud Deum, manifestum est : quia justus ex fide vivit.</div>
<div n="12" type="v">Lex autem non est ex fide, sed : Qui fecerit ea, vivet in illis.</div>
<div n="13" type="v">Christus nos redemit de maledicto legis, factus pro nobis maledictum : quia scriptum est : Maledictus omnis qui pendet in ligno :</div>
<div n="14" type="v">ut in gentibus benedictio Abrahæ fieret in Christo Jesu, ut pollicitationem Spiritus accipiamus per fidem.</div>
<div n="15" type="v">Fratres (secundum hominem dico) tamen hominis confirmatum testamentum nemo spernit, aut superordinat.</div>
<div n="16" type="v">Abrahæ dictæ sunt promissiones, et semini ejus. Non dicit : Et seminibus, quasi in multis : sed quasi in uno : Et semini tuo, qui est Christus.</div>
<div n="17" type="v">Hoc autem dico, testamentum confirmatum a Deo : quæ post quadringentos et triginta annos facta est lex, non irritum facit ad evacuandam promissionem.</div>
<div n="18" type="v">Nam si ex lege hæreditas, jam non ex promissione. Abrahæ autem per repromissionem donavit Deus.</div>
<div n="19" type="v">Quid igitur lex ? Propter transgressiones posita est donec veniret semen, cui promiserat, ordinata per angelos in manu mediatoris.</div>
<div n="20" type="v">Mediator autem unius non est : Deus autem unus est.</div>
<div n="21" type="v">Lex ergo adversus promissa Dei ? Absit. Si enim data esset lex, quæ posset vivificare, vere ex lege esset justitia.</div>
<div n="22" type="v">Sed conclusit Scriptura omnia sub peccato, ut promissio ex fide Jesu Christi daretur credentibus.</div>
<div n="23" type="v">Prius autem quam veniret fides, sub lege custodiebamur conclusi in eam fidem quæ revelanda erat.</div>
<div n="24" type="v">Itaque lex pædagogus noster fuit in Christo, ut ex fide justificemur.</div>
<div n="25" type="v">At ubi venit fides, jam non sumus sub pædagogo.</div>
<div n="26" type="v">Omnes enim filii Dei estis per fidem, quæ est in Christo Jesu.</div>
<div n="27" type="v">Quicumque enim in Christo baptizati estis, Christum induistis.</div>
<div n="28" type="v">Non est Judæus, neque Græcus : non est servus, neque liber : non est masculus, neque femina. Omnes enim vos unum estis in Christo Jesu.</div>
<div n="29" type="v">Si autem vos Christi, ergo semen Abrahæ estis, secundum promissionem hæredes.</div>
</div>
<div n="4" type="ch">
<div n="1" type="v">Dico autem : quanto tempore hæres parvulus est, nihil differt a servo, cum sit dominus omnium :</div>
<div n="2" type="v">sed sub tutoribus et actoribus est usque ad præfinitum tempus a patre :</div>
<div n="3" type="v">ita et nos cum essemus parvuli, sub elementis mundi eramus servientes.</div>
<div n="4" type="v">At ubi venit plenitudo temporis, misit Deus Filium suum factum ex muliere, factum sub lege,</div>
<div n="5" type="v">ut eos, qui sub lege erant, redimeret, ut adoptionem filiorum reciperemus.</div>
<div n="6" type="v">Quoniam autem estis filii, misit Deus Spiritum Filii sui in corda vestra, clamantem : Abba, Pater.</div>
<div n="7" type="v">Itaque jam non est servus, sed filius : quod si filius, et hæres per Deum.</div>
<div n="8" type="v">Sed tunc quidem ignorantes Deum, iis, qui natura non sunt dii, serviebatis.</div>
<div n="9" type="v">Nunc autem cum cognoveritis Deum, immo cogniti sitis a Deo : quomodo convertimini iterum ad infirma et egena elementa, quibus denuo servire vultis ?</div>
<div n="10" type="v">Dies observatis, et menses, et tempora, et annos.</div>
<div n="11" type="v">Timeo vos, ne forte sine causa laboraverim in vobis.</div>
<div n="12" type="v">Estote sicut ego, quia et ego sicut vos : fratres, obsecro vos. Nihil me læsistis.</div>
<div n="13" type="v">Scitis autem quia per infirmitatem carnis evangelizavi vobis jampridem : et tentationem vestram in carne mea</div>
<div n="14" type="v">non sprevistis, neque respuistis : sed sicut angelum Dei excepistis me, sicut Christum Jesum.</div>
<div n="15" type="v">Ubi est ergo beatitudo vestra ? testimonium enim perhibeo vobis, quia, si fieri posset, oculos vestros eruissetis, et dedissetis mihi.</div>
<div n="16" type="v">Ergo inimicus vobis factus sum, verum dicens vobis ?</div>
<div n="17" type="v">Æmulantur vos non bene : sed excludere vos volunt, ut illos æmulemini.</div>
<div n="18" type="v">Bonum autem æmulamini in bono semper : et non tantum cum præsens sum apud vos.</div>
<div n="19" type="v">Filioli mei, quos iterum parturio, donec formetur Christus in vobis :</div>
<div n="20" type="v">vellem autem esse apud vos modo, et mutare vocem meam : quoniam confundor in vobis.</div>
<div n="21" type="v">Dicite mihi qui sub lege vultis esse : legem non legistis ?</div>
<div n="22" type="v">Scriptum est enim : Quoniam Abraham duos filios habuit : unum de ancilla, et unum de libera.</div>
<div n="23" type="v">Sed qui de ancilla, secundum carnem natus est : qui autem de libera, per repromissionem :</div>
<div n="24" type="v">quæ sunt per allegoriam dicta. Hæc enim sunt duo testamenta. Unum quidem in monte Sina, in servitutem generans, quæ est Agar :</div>
<div n="25" type="v">Sina enim mons est in Arabia, qui conjunctus est ei quæ nunc est Jerusalem, et servit cum filiis suis.</div>
<div n="26" type="v">Illa autem, quæ sursum est Jerusalem, libera est, quæ est mater nostra.</div>
<div n="27" type="v">Scriptum est enim : Lætare sterilis, quæ non paris ; erumpe et clama, quæ non parturis : quia multi filii desertæ, magis quam ejus quæ habet virum.</div>
<div n="28" type="v">Nos autem, fratres, secundum Isaac promissionis filii sumus.</div>
<div n="29" type="v">Sed quomodo tunc is, qui secundum carnem natus fuerat, persequebatur eum qui secundum spiritum : ita et nunc.</div>
<div n="30" type="v">Sed quid dicit Scriptura ? Ejice ancillam, et filium ejus : non enim hæres erit filius ancillæ cum filio liberæ.</div>
<div n="31" type="v">Itaque, fratres, non sumus ancillæ filii, sed liberæ : qua libertate Christus nos liberavit.</div>
</div>
<div n="5" type="ch">
<div n="1" type="v">State, et nolite iterum jugo servitutis contineri.</div>
<div n="2" type="v">Ecce ego Paulus dico vobis : quoniam si circumcidamini, Christus vobis nihil proderit.</div>
<div n="3" type="v">Testificor autem rursus omni homini circumcidenti se, quoniam debitor est universæ legis faciendæ.</div>
<div n="4" type="v">Evacuati estis a Christo, qui in lege justificamini : a gratia excidistis.</div>
<div n="5" type="v">Nos enim spiritu ex fide, spem justitiæ exspectamus.</div>
<div n="6" type="v">Nam in Christo Jesu neque circumcisio aliquid valet, neque præputium : sed fides, quæ per caritatem operatur.</div>
<div n="7" type="v">Currebatis bene : quis vos impedivit veritati non obedire ?</div>
<div n="8" type="v">persuasio hæc non est ex eo, qui vocat vos.</div>
<div n="9" type="v">Modicum fermentum totam massam corrumpit.</div>
<div n="10" type="v">Ego confido in vobis in Domino, quod nihil aliud sapietis : qui autem conturbat vos, portabit judicium, quicumque est ille.</div>
<div n="11" type="v">Ego autem, fratres, si circumcisionem adhuc prædico : quid adhuc persecutionem patior ? ergo evacuatum est scandalum crucis.</div>
<div n="12" type="v">Utinam et abscindantur qui vos conturbant.</div>
<div n="13" type="v">Vos enim in libertatem vocati estis, fratres : tantum ne libertatem in occasionem detis carnis, sed per caritatem Spiritus servite invicem.</div>
<div n="14" type="v">Omnis enim lex in uno sermone impletur : Diliges proximum tuum sicut teipsum.</div>
<div n="15" type="v">Quod si invicem mordetis, et comeditis : videte ne ab invicem consumamini.</div>
<div n="16" type="v">Dico autem : Spiritu ambulate, et desideria carnis non perficietis.</div>
<div n="17" type="v">Caro enim concupiscit adversus spiritum, spiritus autem adversus carnem : hæc enim sibi invicem adversantur, ut non quæcumque vultis, illa faciatis.</div>
<div n="18" type="v">Quod si Spiritu ducimini, non estis sub lege.</div>
<div n="19" type="v">Manifesta sunt autem opera carnis, quæ sunt fornicatio, immunditia, impudicitia, luxuria,</div>
<div n="20" type="v">idolorum servitus, veneficia, inimicitiæ, contentiones, æmulationes, iræ, rixæ, dissensiones, sectæ,</div>
<div n="21" type="v">invidiæ, homicidia, ebrietates, comessationes, et his similia, quæ prædico vobis, sicut prædixi : quoniam qui talia agunt, regnum Dei non consequentur.</div>
<div n="22" type="v">Fructus autem Spiritus est caritas, gaudium, pax, patientia, benignitas, bonitas, longanimitas,</div>
<div n="23" type="v">mansuetudo, fides, modestia, continentia, castitas. Adversus hujusmodi non est lex.</div>
<div n="24" type="v">Qui autem sunt Christi, carnem suam crucifixerunt cum vitiis et concupiscentiis.</div>
<div n="25" type="v">Si Spiritu vivimus, Spiritu et ambulemus.</div>
<div n="26" type="v">Non efficiamur inanis gloriæ cupidi, invicem provocantes, invicem invidentes.</div>
</div>
<div n="6" type="ch">
<div n="1" type="v">Fratres, etsi præoccupatus fuerit homo in aliquo delicto, vos, qui spirituales estis, hujusmodi instruite in spiritu lenitatis, considerans teipsum, ne et tu tenteris.</div>
<div n="2" type="v">Alter alterius onera portate, et sic adimplebitis legem Christi.</div>
<div n="3" type="v">Nam si quis existimat se aliquid esse, cum nihil sit, ipse se seducit.</div>
<div n="4" type="v">Opus autem suum probet unusquisque, et sic in semetipso tantum gloriam habebit, et non in altero.</div>
<div n="5" type="v">Unusquisque enim onus suum portabit.</div>
<div n="6" type="v">Communicet autem is qui catechizatur verbo, ei qui se catechizat, in omnibus bonis.</div>
<div n="7" type="v">Nolite errare : Deus non irridetur.</div>
<div n="8" type="v">Quæ enim seminaverit homo, hæc et metet. Quoniam qui seminat in carne sua, de carne et metet corruptionem : qui autem seminat in spiritu, de spiritu metet vitam æternam.</div>
<div n="9" type="v">Bonum autem facientes, non deficiamus : tempore enim suo metemus non deficientes.</div>
<div n="10" type="v">Ergo dum tempus habemus, operemur bonum ad omnes, maxime autem ad domesticos fidei.</div>
<div n="11" type="v">Videte qualibus litteris scripsi vobis mea manu.</div>
<div n="12" type="v">Quicumque enim volunt placere in carne, hi cogunt vos circumcidi, tantum ut crucis Christi persecutionem non patiantur.</div>
<div n="13" type="v">Neque enim qui circumciduntur, legem custodiunt : sed volunt vos circumcidi, ut in carne vestra glorientur.</div>
<div n="14" type="v">Mihi autem absit gloriari, nisi in cruce Domini nostri Jesu Christi : per quem mihi mundus crucifixus est, et ego mundo.</div>
<div n="15" type="v">In Christo enim Jesu neque circumcisio aliquid valet, neque præputium, sed nova creatura.</div>
<div n="16" type="v">Et quicumque hanc regulam secuti fuerint, pax super illos, et misericordia, et super Israël Dei.</div>
<div n="17" type="v">De cetero, nemo mihi molestus sit : ego enim stigmata Domini Jesu in corpore meo porto.</div>
<div n="18" type="v">Gratia Domini nostri Jesu Christi cum spiritu vestro, fratres. Amen.</div>
</div>
</div>
<div n="Eph" type="bk">
<div n="1" type="ch">
<div n="1" type="v">Paulus Apostolus Jesu Christi per voluntatem Dei, omnibus sanctis qui sunt Ephesi, et fidelibus in Christo Jesu.</div>
<div n="2" type="v">Gratia vobis, et pax a Deo Patre nostro, et Domino Jesu Christo.</div>
<div n="3" type="v">Benedictus Deus et Pater Domini nostri Jesu Christi, qui benedixit nos in omni benedictione spirituali in cælestibus in Christo,</div>
<div n="4" type="v">sicut elegit nos in ipso ante mundi constitutionem, ut essemus sancti et immaculati in conspectu ejus in caritate.</div>
<div n="5" type="v">Qui prædestinavit nos in adoptionem filiorum per Jesum Christum in ipsum : secundum propositum voluntatis suæ,</div>
<div n="6" type="v">in laudem gloriæ gratiæ suæ, in qua gratificavit nos in dilecto Filio suo.</div>
<div n="7" type="v">In quo habemus redemptionem per sanguinem ejus, remissionem peccatorum secundum divitias gratiæ ejus,</div>
<div n="8" type="v">quæ superabundavit in nobis in omni sapientia et prudentia :</div>
<div n="9" type="v">ut notum faceret nobis sacramentum voluntatis suæ, secundum beneplacitum ejus, quod proposuit in eo,</div>
<div n="10" type="v">in dispensatione plenitudinis temporum, instaurare omnia in Christo, quæ in cælis et quæ in terra sunt, in ipso ;</div>
<div n="11" type="v">in quo etiam et nos sorte vocati sumus prædestinati secundum propositum ejus qui operatur omnia secundum consilium voluntatis suæ :</div>
<div n="12" type="v">ut simus in laudem gloriæ ejus nos, qui ante speravimus in Christo ;</div>
<div n="13" type="v">in quo et vos, cum audissetis verbum veritatis, Evangelium salutis vestræ, in quo et credentes signati estis Spiritu promissionis Sancto,</div>
<div n="14" type="v">qui est pignus hæreditatis nostræ, in redemptionem acquisitionis, in laudem gloriæ ipsius.</div>
<div n="15" type="v">Propterea et ego audiens fidem vestram, quæ est in Domino Jesu, et dilectionem in omnes sanctos,</div>
<div n="16" type="v">non cesso gratias agens pro vobis, memoriam vestri faciens in orationibus meis :</div>
<div n="17" type="v">ut Deus Domini nostri Jesu Christi, Pater gloriæ, det vobis spiritum sapientiæ et revelationis in agnitione ejus,</div>
<div n="18" type="v">illuminatos oculos cordis vestri, ut sciatis quæ sit spes vocationis ejus, et quæ divitiæ gloriæ hæreditatis ejus in sanctis,</div>
<div n="19" type="v">et quæ sit supereminens magnitudo virtutis ejus in nos, qui credimus secundum operationem potentiæ virtutis ejus,</div>
<div n="20" type="v">quam operatus est in Christo, suscitans illum a mortuis, et constituens ad dexteram suam in cælestibus :</div>
<div n="21" type="v">supra omnem principatum, et potestatem, et virtutem, et dominationem, et omne nomen, quod nominatur non solum in hoc sæculo, sed etiam in futuro.</div>
<div n="22" type="v">Et omnia subjecit sub pedibus ejus : et ipsum dedit caput supra omnem ecclesiam,</div>
<div n="23" type="v">quæ est corpus ipsius, et plenitudo ejus, qui omnia in omnibus adimpletur.</div>
</div>
<div n="2" type="ch">
<div n="1" type="v">Et vos, cum essetis mortui delictis et peccatis vestris,</div>
<div n="2" type="v">in quibus aliquando ambulastis secundum sæculum mundi hujus, secundum principem potestatis aëris hujus, spiritus, qui nunc operatur in filios diffidentiæ,</div>
<div n="3" type="v">in quibus et nos omnes aliquando conversati sumus in desideriis carnis nostræ, facientes voluntatem carnis et cogitationum, et eramus natura filii iræ, sicut et ceteri :</div>
<div n="4" type="v">Deus autem, qui dives est in misericordia, propter nimiam caritatem suam, qua dilexit nos,</div>
<div n="5" type="v">et cum essemus mortui peccatis, convivificavit nos in Christo (cujus gratia estis salvati),</div>
<div n="6" type="v">et conresuscitavit, et consedere fecit in cælestibus in Christo Jesu :</div>
<div n="7" type="v">ut ostenderet in sæculis supervenientibus abundantes divitias gratiæ suæ, in bonitate super nos in Christo Jesu.</div>
<div n="8" type="v">Gratia enim estis salvati per fidem, et hoc non ex vobis : Dei enim donum est :</div>
<div n="9" type="v">non ex operibus, ut ne quis glorietur.</div>
<div n="10" type="v">Ipsius enim sumus factura, creati in Christo Jesu in operibus bonis, quæ præparavit Deus ut in illis ambulemus.</div>
<div n="11" type="v">Propter quod memores estote quod aliquando vos gentes in carne, qui dicimini præputium ab ea quæ dicitur circumcisio in carne, manu facta :</div>
<div n="12" type="v">quia eratis illo in tempore sine Christo, alienati a conversatione Israël, et hospites testamentorum, promissionis spem non habentes, et sine Deo in hoc mundo.</div>
<div n="13" type="v">Nunc autem in Christo Jesu, vos, qui aliquando eratis longe, facti estis prope in sanguine Christi.</div>
<div n="14" type="v">Ipse enim est pax nostra, qui fecit utraque unum, et medium parietem maceriæ solvens, inimicitias in carne sua,</div>
<div n="15" type="v">legem mandatorum decretis evacuans, ut duos condat in semetipso in unum novum hominem, faciens pacem :</div>
<div n="16" type="v">et reconciliet ambos in uno corpore, Deo per crucem, interficiens inimicitias in semetipso.</div>
<div n="17" type="v">Et veniens evangelizavit pacem vobis, qui longe fuistis, et pacem iis, qui prope.</div>
<div n="18" type="v">Quoniam per ipsum habemus accessum ambo in uno Spiritu ad Patrem.</div>
<div n="19" type="v">Ergo jam non estis hospites, et advenæ : sed estis cives sanctorum, et domestici Dei,</div>
<div n="20" type="v">superædificati super fundamentum apostolorum, et prophetarum, ipso summo angulari lapide Christo Jesu :</div>
<div n="21" type="v">in quo omnis ædificatio constructa crescit in templum sanctum in Domino,</div>
<div n="22" type="v">in quo et vos coædificamini in habitaculum Dei in Spiritu.</div>
</div>
<div n="3" type="ch">
<div n="1" type="v">Hujus rei gratia, ego Paulus vinctus Christi Jesu, pro vobis gentibus,</div>
<div n="2" type="v">si tamen audistis dispensationem gratiæ Dei, quæ data est mihi in vobis :</div>
<div n="3" type="v">quoniam secundum revelationem notum mihi factum est sacramentum, sicut supra scripsi in brevi,</div>
<div n="4" type="v">prout potestis legentes intelligere prudentiam meam in mysterio Christi :</div>
<div n="5" type="v">quod aliis generationibus non est agnitum filiis hominum, sicuti nunc revelatum est sanctis apostolis ejus et prophetis in Spiritu,</div>
<div n="6" type="v">gentes esse cohæredes, et concorporales, et comparticipes promissionis ejus in Christo Jesu per Evangelium :</div>
<div n="7" type="v">cujus factus sum minister secundum donum gratiæ Dei, quæ data est mihi secundum operationem virtutis ejus.</div>
<div n="8" type="v">Mihi omnium sanctorum minimo data est gratia hæc, in gentibus evangelizare investigabiles divitias Christi,</div>
<div n="9" type="v">et illuminare omnes, quæ sit dispensatio sacramenti absconditi a sæculis in Deo, qui omnia creavit :</div>
<div n="10" type="v">ut innotescat principatibus et potestatibus in cælestibus per Ecclesiam, multiformis sapientia Dei,</div>
<div n="11" type="v">secundum præfinitionem sæculorum, quam fecit in Christo Jesu Domino nostro :</div>
<div n="12" type="v">in quo habemus fiduciam, et accessum in confidentia per fidem ejus.</div>
<div n="13" type="v">Propter quod peto ne deficiatis in tribulationibus meis pro vobis : quæ est gloria vestra.</div>
<div n="14" type="v">Hujus rei gratia flecto genua mea ad Patrem Domini nostri Jesu Christi,</div>
<div n="15" type="v">ex quo omnis paternitas in cælis et in terra nominatur,</div>
<div n="16" type="v">ut det vobis secundum divitias gloriæ suæ, virtute corroborari per Spiritum ejus in interiorem hominem,</div>
<div n="17" type="v">Christum habitare per fidem in cordibus vestris : in caritate radicati, et fundati,</div>
<div n="18" type="v">ut possitis comprehendere cum omnibus sanctis, quæ sit latitudo, et longitudo, et sublimitas, et profundum :</div>
<div n="19" type="v">scire etiam supereminentem scientiæ caritatem Christi, ut impleamini in omnem plenitudinem Dei.</div>
<div n="20" type="v">Ei autem, qui potens est omnia facere superabundanter quam petimus aut intelligimus, secundum virtutem, quæ operatur in nobis :</div>
<div n="21" type="v">ipsi gloria in Ecclesia, et in Christo Jesu, in omnes generationes sæculi sæculorum. Amen.</div>
</div>
<div n="4" type="ch">
<div n="1" type="v">Obsecro itaque vos ego vinctus in Domino, ut digne ambuletis vocatione, qua vocati estis,</div>
<div n="2" type="v">cum omni humilitate, et mansuetudine, cum patientia, supportantes invicem in caritate,</div>
<div n="3" type="v">solliciti servare unitatem Spiritus in vinculo pacis.</div>
<div n="4" type="v">Unum corpus, et unus Spiritus, sicut vocati estis in una spe vocationis vestræ.</div>
<div n="5" type="v">Unus Dominus, una fides, unum baptisma.</div>
<div n="6" type="v">Unus Deus et Pater omnium, qui est super omnes, et per omnia, et in omnibus nobis.</div>
<div n="7" type="v">Unicuique autem nostrum data est gratia secundum mensuram donationis Christi.</div>
<div n="8" type="v">Propter quod dicit : Ascendens in altum, captivam duxit captivitatem : dedit dona hominibus.</div>
<div n="9" type="v">Quod autem ascendit, quid est, nisi quia et descendit primum in inferiores partes terræ ?</div>
<div n="10" type="v">Qui descendit, ipse est et qui ascendit super omnes cælos, ut impleret omnia.</div>
<div n="11" type="v">Et ipse dedit quosdam quidem apostolos, quosdam autem prophetas, alios vero evangelistas, alios autem pastores et doctores,</div>
<div n="12" type="v">ad consummationem sanctorum in opus ministerii, in ædificationem corporis Christi :</div>
<div n="13" type="v">donec occurramus omnes in unitatem fidei, et agnitionis Filii Dei, in virum perfectum, in mensuram ætatis plenitudinis Christi :</div>
<div n="14" type="v">ut jam non simus parvuli fluctuantes, et circumferamur omni vento doctrinæ in nequitia hominum, in astutia ad circumventionem erroris.</div>
<div n="15" type="v">Veritatem autem facientes in caritate, crescamus in illo per omnia, qui est caput Christus :</div>
<div n="16" type="v">ex quo totum corpus compactum et connexum per omnem juncturam subministrationis, secundum operationem in mensuram uniuscujusque membri, augmentum corporis facit in ædificationem sui in caritate.</div>
<div n="17" type="v">Hoc igitur dico, et testificor in Domino, ut jam non ambuletis, sicut et gentes ambulant in vanitate sensus sui,</div>
<div n="18" type="v">tenebris obscuratum habentes intellectum, alienati a vita Dei per ignorantiam, quæ est in illis, propter cæcitatem cordis ipsorum,</div>
<div n="19" type="v">qui desperantes, semetipsos tradiderunt impudicitiæ, in operationem immunditiæ omnis in avaritiam.</div>
<div n="20" type="v">Vos autem non ita didicistis Christum,</div>
<div n="21" type="v">si tamen illum audistis, et in ipso edocti estis, sicut est veritas in Jesu,</div>
<div n="22" type="v">deponere vos secundum pristinam conversationem veterem hominem, qui corrumpitur secundum desideria erroris.</div>
<div n="23" type="v">Renovamini autem spiritu mentis vestræ,</div>
<div n="24" type="v">et induite novum hominem, qui secundum Deum creatus est in justitia, et sanctitate veritatis.</div>
<div n="25" type="v">Propter quod deponentes mendacium, loquimini veritatem unusquisque cum proximo suo : quoniam sumus invicem membra.</div>
<div n="26" type="v">Irascimini, et nolite peccare : sol non occidat super iracundiam vestram.</div>
<div n="27" type="v">Nolite locum dare diabolo :</div>
<div n="28" type="v">qui furabatur, jam non furetur : magis autem laboret, operando manibus suis, quod bonum est, ut habeat unde tribuat necessitatem patienti.</div>
<div n="29" type="v">Omnis sermo malus ex ore vestro non procedat : sed si quis bonus ad ædificationem fidei ut det gratiam audientibus.</div>
<div n="30" type="v">Et nolite constristare Spiritum Sanctum Dei : in quo signati estis in diem redemptionis.</div>
<div n="31" type="v">Omnis amaritudo, et ira, et indignatio, et clamor, et blasphemia tollatur a vobis cum omni malitia.</div>
<div n="32" type="v">Estote autem invicem benigni, misericordes, donantes invicem sicut et Deus in Christo donavit vobis.</div>
</div>
<div n="5" type="ch">
<div n="1" type="v">Estote ergo imitatores Dei, sicut filii carissimi,</div>
<div n="2" type="v">et ambulate in dilectione, sicut et Christus dilexit nos, et tradidit semetipsum pro nobis, oblationem et hostiam Deo in odorem suavitatis.</div>
<div n="3" type="v">Fornicatio autem, et omnis immunditia, aut avaritia, nec nominetur in vobis, sicut decet sanctos :</div>
<div n="4" type="v">aut turpitudo, aut stultiloquium, aut scurrilitas, quæ ad rem non pertinet : sed magis gratiarum actio.</div>
<div n="5" type="v">Hoc enim scitote intelligentes : quod omnis fornicator, aut immundus, aut avarus, quod est idolorum servitus, non habet hæreditatem in regno Christi et Dei.</div>
<div n="6" type="v">Nemo vos seducat inanibus verbis : propter hæc enim venit ira Dei in filios diffidentiæ.</div>
<div n="7" type="v">Nolite ergo effici participes eorum.</div>
<div n="8" type="v">Eratis enim aliquando tenebræ : nunc autem lux in Domino. Ut filii lucis ambulate :</div>
<div n="9" type="v">fructus enim lucis est in omni bonitate, et justitia, et veritate :</div>
<div n="10" type="v">probantes quid sit beneplacitum Deo :</div>
<div n="11" type="v">et nolite communicare operibus infructuosis tenebrarum, magis autem redarguite.</div>
<div n="12" type="v">Quæ enim in occulto fiunt ab ipsis, turpe est et dicere.</div>
<div n="13" type="v">Omnia autem, quæ arguuntur, a lumine manifestantur : omne enim, quod manifestatur, lumen est.</div>
<div n="14" type="v">Propter quod dicit : Surge qui dormis, et exsurge a mortuis, et illuminabit te Christus.</div>
<div n="15" type="v">Videte itaque, fratres, quomodo caute ambuletis : non quasi insipientes,</div>
<div n="16" type="v">sed ut sapientes : redimentes tempus, quoniam dies mali sunt.</div>
<div n="17" type="v">Propterea nolite fieri imprudentes, sed intelligentes quæ sit voluntas Dei.</div>
<div n="18" type="v">Et nolite inebriari vino, in quo est luxuria, sed implemini Spiritu Sancto,</div>
<div n="19" type="v">loquentes vobismetipsis in psalmis, et hymnis, et canticis spiritualibus, cantantes et psallentes in cordibus vestris Domino,</div>
<div n="20" type="v">gratias agentes semper pro omnibus in nomine Domini nostri Jesu Christi Deo et Patri,</div>
<div n="21" type="v">subjecti invicem in timore Christi.</div>
<div n="22" type="v">Mulieres viris suis subditæ sint, sicut Domino :</div>
<div n="23" type="v">quoniam vir caput est mulieris, sicut Christus caput est Ecclesiæ : ipse, salvator corporis ejus.</div>
<div n="24" type="v">Sed sicut Ecclesia subjecta est Christo, ita et mulieres viris suis in omnibus.</div>
<div n="25" type="v">Viri, diligite uxores vestras, sicut et Christus dilexit Ecclesiam, et seipsum tradidit pro ea,</div>
<div n="26" type="v">ut illam sanctificaret, mundans lavacro aquæ in verbo vitæ,</div>
<div n="27" type="v">ut exhiberet ipse sibi gloriosam Ecclesiam, non habentem maculam, aut rugam, aut aliquid hujusmodi, sed ut sit sancta et immaculata.</div>
<div n="28" type="v">Ita et viri debent diligere uxores suas ut corpora sua. Qui suam uxorem diligit, seipsum diligit.</div>
<div n="29" type="v">Nemo enim umquam carnem suam odio habuit : sed nutrit et fovet eam, sicut et Christus Ecclesiam :</div>
<div n="30" type="v">quia membra sumus corporis ejus, de carne ejus et de ossibus ejus.</div>
<div n="31" type="v">Propter hoc relinquet homo patrem et matrem suam, et adhærebit uxori suæ, et erunt duo in carne una.</div>
<div n="32" type="v">Sacramentum hoc magnum est, ego autem dico in Christo et in Ecclesia.</div>
<div n="33" type="v">Verumtamen et vos singuli, unusquisque uxorem suam sicut seipsum diligat : uxor autem timeat virum suum.</div>
</div>
<div n="6" type="ch">
<div n="1" type="v">Filii, obedite parentibus vestris in Domino : hoc enim justum est.</div>
<div n="2" type="v">Honora patrem tuum, et matrem tuam, quod est mandatum primum in promissione :</div>
<div n="3" type="v">ut bene sit tibi, et sis longævus super terram.</div>
<div n="4" type="v">Et vos patres, nolite ad iracundiam provocare filios vestros : sed educate illos in disciplina et correptione Domini.</div>
<div n="5" type="v">Servi, obedite dominis carnalibus cum timore et tremore, in simplicitate cordis vestri, sicut Christo :</div>
<div n="6" type="v">non ad oculum servientes, quasi hominibus placentes, sed ut servi Christi, facientes voluntatem Dei ex animo,</div>
<div n="7" type="v">cum bona voluntate servientes, sicut Domino, et non hominibus :</div>
<div n="8" type="v">scientes quoniam unusquisque quodcumque fecerit bonum, hoc recipiet a Domino, sive servus, sive liber.</div>
<div n="9" type="v">Et vos domini, eadem facite illis, remittentes minas : scientes quia et illorum et vester Dominus est in cælis : et personarum acceptio non est apud eum.</div>
<div n="10" type="v">De cetero, fratres, confortamini in Domino, et in potentia virtutis ejus.</div>
<div n="11" type="v">Induite vos armaturam Dei, ut possitis stare adversus insidias diaboli :</div>
<div n="12" type="v">quoniam non est nobis colluctatio adversus carnem et sanguinem, sed adversus principes, et potestates, adversus mundi rectores tenebrarum harum, contra spiritualia nequitiæ, in cælestibus.</div>
<div n="13" type="v">Propterea accipite armaturam Dei, ut possitis resistere in die malo, et in omnibus perfeci stare.</div>
<div n="14" type="v">State ergo succincti lumbos vestros in veritate, et induti loricam justitiæ,</div>
<div n="15" type="v">et calceati pedes in præparatione Evangelii pacis,</div>
<div n="16" type="v">in omnibus sumentes scutum fidei, in quo possitis omnia tela nequissimi ignea extinguere :</div>
<div n="17" type="v">et galeam salutis assumite, et gladium spiritus (quod est verbum Dei),</div>
<div n="18" type="v">per omnem orationem et obsecrationem orantes omni tempore in spiritu : et in ipso vigilantes in omni instantia et obsecratione pro omnibus sanctis :</div>
<div n="19" type="v">et pro me, ut detur mihi sermo in apertione oris mei cum fiducia, notum facere mysterium Evangelii :</div>
<div n="20" type="v">pro quo legatione fungor in catena, ita ut in ipso audeam, prout oportet me loqui.</div>
<div n="21" type="v">Ut autem et vos sciatis quæ circa me sunt, quid agam, omnia vobis nota faciet Tychicus, carissimus frater, et fidelis minister in Domino :</div>
<div n="22" type="v">quem misi ad vos in hoc ipsum, ut cognoscatis quæ circa nos sunt, et consoletur corda vestra.</div>
<div n="23" type="v">Pax fratribus, et caritas cum fide a Deo Patre et Domino Jesu Christo.</div>
<div n="24" type="v">Gratia cum omnibus qui diligunt Dominum nostrum Jesum Christum in incorruptione. Amen.</div>
</div>
</div>
<div n="Phil" type="bk">
<div n="1" type="ch">
<div n="1" type="v">Paulus et Timotheus, servi Jesu Christi, omnibus sanctis in Christo Jesu, qui sunt Philippis, cum episcopis et diaconibus.</div>
<div n="2" type="v">Gratia vobis, et pax a Deo Patre nostro, et Domino Jesu Christo.</div>
<div n="3" type="v">Gratias ago Deo meo in omni memoria vestri,</div>
<div n="4" type="v">semper in cunctis orationibus meis pro omnibus vobis, cum gaudio deprecationem faciens,</div>
<div n="5" type="v">super communicatione vestra in Evangelio Christi a prima die usque nunc.</div>
<div n="6" type="v">Confidens hoc ipsum, quia qui cœpit in vobis opus bonum, perficiet usque in diem Christi Jesu :</div>
<div n="7" type="v">sicut est mihi justum hoc sentire pro omnibus vobis : eo quod habeam vos in corde, et in vinculis meis, et in defensione, et confirmatione Evangelii, socios gaudii mei omnes vos esse.</div>
<div n="8" type="v">Testis enim mihi est Deus, quomodo cupiam omnes vos in visceribus Jesu Christi.</div>
<div n="9" type="v">Et hoc oro, ut caritas vestra magis ac magis abundet in scientia, et in omni sensu :</div>
<div n="10" type="v">ut probetis potiora, ut sitis sinceri, et sine offensa in diem Christi,</div>
<div n="11" type="v">repleti fructu justitiæ per Jesum Christum, in gloriam et laudem Dei.</div>
<div n="12" type="v">Scire autem vos volo fratres, quia quæ circa me sunt, magis ad profectum venerunt Evangelii :</div>
<div n="13" type="v">ita ut vincula mea manifesta fierent in Christo in omni prætorio, et in ceteris omnibus,</div>
<div n="14" type="v">et plures e fratribus in Domino confidentes vinculis meis, abundantius auderent sine timore verbum Dei loqui.</div>
<div n="15" type="v">Quidam quidem et propter invidiam et contentionem : quidam autem et propter bonam voluntatem Christum prædicant :</div>
<div n="16" type="v">quidam ex caritate, scientes quoniam in defensionem Evangelii positus sum.</div>
<div n="17" type="v">Quidam autem ex contentione Christum annuntiant non sincere, existimantes pressuram se suscitare vinculis meis.</div>
<div n="18" type="v">Quid enim ? Dum omni modo sive per occasionem, sive per veritatem, Christus annuntietur : et in hoc gaudeo, sed et gaudebo.</div>
<div n="19" type="v">Scio enim quia hoc mihi proveniet ad salutem, per vestram orationem, et subministrationem Spiritus Jesu Christi,</div>
<div n="20" type="v">secundum exspectationem et spem meam, quia in nullo confundar : sed in omni fiducia sicut semper, et nunc magnificabitur Christus in corpore meo, sive per vitam, sive per mortem.</div>
<div n="21" type="v">Mihi enim vivere Christus est, et mori lucrum.</div>
<div n="22" type="v">Quod si vivere in carne, hic mihi fructus operis est, et quid eligam ignoro.</div>
<div n="23" type="v">Coarctor autem e duobus : desiderium habens dissolvi, et esse cum Christo, multo magis melius :</div>
<div n="24" type="v">permanere autem in carne, necessarium propter vos.</div>
<div n="25" type="v">Et hoc confidens scio quia manebo, et permanebo omnibus vobis ad profectum vestrum, et gaudium fidei :</div>
<div n="26" type="v">ut gratulatio vestra abundet in Christo Jesu in me, per meum adventum iterum ad vos.</div>
<div n="27" type="v">Tantum digne Evangelio Christi conversamini : ut sive cum venero, et videro vos, sive absens audiam de vobis, quia statis in uno spiritu unanimes, collaborantes fidei Evangelii :</div>
<div n="28" type="v">et in nullo terreamini ab adversariis : quæ illis est causa perditionis, vobis autem salutis, et hoc a Deo :</div>
<div n="29" type="v">quia vobis donatum est pro Christo, non solum ut in eum credatis, sed ut etiam pro illo patiamini :</div>
<div n="30" type="v">idem certamen habentes, quale et vidistis in me, et nunc audistis de me.</div>
</div>
<div n="2" type="ch">
<div n="1" type="v">Si qua ergo consolatio in Christo, si quod solatium caritatis, si qua societas spiritus, si qua viscera miserationis :</div>
<div n="2" type="v">implete gaudium meum ut idem sapiatis, eamdem caritatem habentes, unanimes, idipsum sentientes,</div>
<div n="3" type="v">nihil per contentionem, neque per inanem gloriam : sed in humilitate superiores sibi invicem arbitrantes,</div>
<div n="4" type="v">non quæ sua sunt singuli considerantes, sed ea quæ aliorum.</div>
<div n="5" type="v">Hoc enim sentite in vobis, quod et in Christo Jesu :</div>
<div n="6" type="v">qui cum in forma Dei esset, non rapinam arbitratus est esse se æqualem Deo :</div>
<div n="7" type="v">sed semetipsum exinanivit, formam servi accipiens, in similitudinem hominum factus, et habitu inventus ut homo.</div>
<div n="8" type="v">Humiliavit semetipsum factus obediens usque ad mortem, mortem autem crucis.</div>
<div n="9" type="v">Propter quod et Deus exaltavit illum, et donavit illi nomen, quod est super omne nomen :</div>
<div n="10" type="v">ut in nomine Jesu omne genu flectatur cælestium, terrestrium et infernorum,</div>
<div n="11" type="v">et omnis lingua confiteatur, quia Dominus Jesus Christus in gloria est Dei Patris.</div>
<div n="12" type="v">Itaque carissimi mei (sicut semper obedistis), non ut in præsentia mei tantum, sed multo magis nunc in absentia mea, cum metu et tremore vestram salutem operamini.</div>
<div n="13" type="v">Deus est enim, qui operatur in vobis et velle, et perficere pro bona voluntate.</div>
<div n="14" type="v">Omnia autem facite sine murmurationibus et hæsitationibus :</div>
<div n="15" type="v">ut sitis sine querela, et simplices filii Dei, sine reprehensione in medio nationis pravæ et perversæ : inter quos lucetis sicut luminaria in mundo,</div>
<div n="16" type="v">verbum vitæ continentes ad gloriam meam in die Christi, quia non in vacuum cucurri, neque in vacuum laboravi.</div>
<div n="17" type="v">Sed et si immolor supra sacrificium, et obsequium fidei vestræ, gaudeo, et congratulor omnibus vobis.</div>
<div n="18" type="v">Idipsum autem et vos gaudete, et congratulamini mihi.</div>
<div n="19" type="v">Spero autem in Domino Jesu, Timotheum me cito mittere ad vos : ut et ego bono animo sim, cognitis quæ circa vos sunt.</div>
<div n="20" type="v">Neminem enim habeo tam unanimem, qui sincera affectione pro vobis sollicitus sit.</div>
<div n="21" type="v">Omnes enim quæ sua sunt quærunt, non quæ sunt Jesu Christi.</div>
<div n="22" type="v">Experimentum autem ejus cognoscite, quia sicut patri filius, mecum servivit in Evangelio.</div>
<div n="23" type="v">Hunc igitur spero me mittere ad vos, mox ut videro quæ circa me sunt.</div>
<div n="24" type="v">Confido autem in Domino quoniam et ipse veniam ad vos cito.</div>
<div n="25" type="v">Necessarium autem existimavi Epaphroditum fratrem, et cooperatorem, et commilitonem meum, vestrum autem apostolum, et ministrum necessitatis meæ, mittere ad vos :</div>
<div n="26" type="v">quoniam quidem omnes vos desiderabat : et mœstus erat, propterea quod audieratis illum infirmatum.</div>
<div n="27" type="v">Nam et infirmatus est usque ad mortem : sed Deus misertus est ejus : non solum autem ejus, verum etiam et mei, ne tristitiam super tristitiam haberem.</div>
<div n="28" type="v">Festinantius ergo misi illum, ut viso eo iterum gaudeatis, et ego sine tristitia sim.</div>
<div n="29" type="v">Excipite itaque illum cum omni gaudio in Domino, et ejusmodi cum honore habetote ;</div>
<div n="30" type="v">quoniam propter opus Christi usque ad mortem accessit, tradens animam suam ut impleret id quod ex vobis deerat erga meum obsequium.</div>
</div>
<div n="3" type="ch">
<div n="1" type="v">De cetero, fratres mei, gaudete in Domino. Eadem vobis scribere, mihi quidem non pigrum, vobis autem necessarium.</div>
<div n="2" type="v">Videte canes, videte malos operarios, videte concisionem.</div>
<div n="3" type="v">Nos enim sumus circumcisio, qui spiritu servimus Deo, et gloriamur in Christo Jesu, et non in carne fiduciam habentes,</div>
<div n="4" type="v">quamquam ego habeam confidentiam et in carne. Si quis alius videtur confidere in carne, ego magis,</div>
<div n="5" type="v">circumcisus octavo die, ex genere Israël, de tribu Benjamin, Hebræus ex Hebræis, secundum legem pharisæus,</div>
<div n="6" type="v">secundum æmulationem persequens Ecclesiam Dei, secundum justitiam, quæ in lege est, conversatus sine querela.</div>
<div n="7" type="v">Sed quæ mihi fuerunt lucra, hæc arbitratus sum propter Christum detrimenta.</div>
<div n="8" type="v">Verumtamen existimo omnia detrimentum esse propter eminentem scientiam Jesu Christi Domini mei : propter quem omnia detrimentum feci, et arbitror ut stercora, ut Christum lucrifaciam,</div>
<div n="9" type="v">et inveniar in illo non habens meam justitiam, quæ ex lege est, sed illam, quæ ex fide est Christi Jesu : quæ ex Deo est justitia in fide,</div>
<div n="10" type="v">ad cognoscendum illum, et virtutem resurrectionis ejus, et societatem passionum illius : configuratus morti ejus :</div>
<div n="11" type="v">si quo modo occurram ad resurrectionem, quæ est ex mortuis :</div>
<div n="12" type="v">non quod jam acceperim, aut jam perfectus sim : sequor autem, si quomodo comprehendam in quo et comprehensus sum a Christo Jesu.</div>
<div n="13" type="v">Fratres, ego me non arbitror comprehendisse. Unum autem, quæ quidem retro sunt obliviscens, ad ea vero quæ sunt priora, extendens meipsum,</div>
<div n="14" type="v">ad destinatum persequor, ad bravium supernæ vocationis Dei in Christo Jesu.</div>
<div n="15" type="v">Quicumque ergo perfecti sumus, hoc sentiamus : et si quid aliter sapitis, et hoc vobis Deus revelabit.</div>
<div n="16" type="v">Verumtamen ad quod pervenimus ut idem sapiamus, et in eadem permaneamus regula.</div>
<div n="17" type="v">Imitatores mei estote, fratres, et observate eos qui ita ambulant, sicut habetis formam nostram.</div>
<div n="18" type="v">Multi enim ambulant, quos sæpe dicebam vobis (nunc autem et flens dico) inimicos crucis Christi :</div>
<div n="19" type="v">quorum finis interitus : quorum Deus venter est : et gloria in confusione ipsorum, qui terrena sapiunt.</div>
<div n="20" type="v">Nostra autem conversatio in cælis est : unde etiam Salvatorem exspectamus Dominum nostrum Jesum Christum,</div>
<div n="21" type="v">qui reformabit corpus humilitatis nostræ, configuratum corpori claritatis suæ, secundum operationem, qua etiam possit subjicere sibi omnia.</div>
</div>
<div n="4" type="ch">
<div n="1" type="v">Itaque fratres mei carissimi, et desideratissimi, gaudium meum, et corona mea : sic state in Domino, carissimi.</div>
<div n="2" type="v">Evodiam rogo, et Syntychen deprecor, idipsum sapere in Domino.</div>
<div n="3" type="v">Etiam rogo et te, germane compar, adjuva illas, quæ mecum laboraverunt in Evangelio cum Clemente, et ceteris adjutoribus meis, quorum nomina sunt in libro vitæ.</div>
<div n="4" type="v">Gaudete in Domino semper : iterum dico gaudete.</div>
<div n="5" type="v">Modestia vestra nota sit omnibus hominibus : Dominus prope est.</div>
<div n="6" type="v">Nihil solliciti sitis : sed in omni oratione, et obsecratione, cum gratiarum actione petitiones vestræ innotescant apud Deum.</div>
<div n="7" type="v">Et pax Dei, quæ exuperat omnem sensum, custodiat corda vestra, et intelligentias vestras in Christo Jesu.</div>
<div n="8" type="v">De cetero fratres, quæcumque sunt vera, quæcumque pudica, quæcumque justa, quæcumque sancta, quæcumque amabilia, quæcumque bonæ famæ, siqua virtus, siqua laus disciplinæ, hæc cogitate.</div>
<div n="9" type="v">Quæ et didicistis, et accepistis, et audistis, et vidistis in me, hæc agite : et Deus pacis erit vobiscum.</div>
<div n="10" type="v">Gavisus sum autem in Domino vehementer, quoniam tandem aliquando refloruistis pro me sentire, sicut et sentiebatis : occupati autem eratis.</div>
<div n="11" type="v">Non quasi propter penuriam dico : ego enim didici, in quibus sum, sufficiens esse.</div>
<div n="12" type="v">Scio et humiliari, scio et abundare (ubique et in omnibus institutus sum) : et satiari, et esurire, et abundare, et penuriam pati.</div>
<div n="13" type="v">Omnia possum in eo qui me confortat.</div>
<div n="14" type="v">Verumtamen bene fecistis, communicantes tribulationi meæ.</div>
<div n="15" type="v">Scitis autem et vos Philippenses, quod in principio Evangelii, quando profectus sum a Macedonia, nulla mihi ecclesia communicavit in ratione dati et accepti, nisi vos soli :</div>
<div n="16" type="v">quia et Thessalonicam semel et bis in usum mihi misistis.</div>
<div n="17" type="v">Non quia quæro datum, sed requiro fructum abundantem in ratione vestra.</div>
<div n="18" type="v">Habeo autem omnia, et abundo : repletus sum, acceptis ab Epaphrodito quæ misistis odorem suavitatis, hostiam acceptam, placentem Deo.</div>
<div n="19" type="v">Deus autem meus impleat omne desiderium vestrum secundum divitias suas in gloria in Christo Jesu.</div>
<div n="20" type="v">Deo autem et Patri nostro gloria in sæcula sæculorum. Amen.</div>
<div n="21" type="v">Salutate omnem sanctum in Christo Jesu.</div>
<div n="22" type="v">Salutant vos, qui mecum sunt, fratres. Salutant vos omnes sancti, maxime autem qui de Cæsaris domo sunt.</div>
<div n="23" type="v">Gratia Domini nostri Jesu Christi cum spiritu vestro. Amen.</div>
</div>
</div>
<div n="Col" type="bk">
<div n="1" type="ch">
<div n="1" type="v">Paulus Apostolus Jesu Christi per voluntatem Dei, et Timotheus frater :</div>
<div n="2" type="v">eis, qui sunt Colossis, sanctis, et fidelibus fratribus in Christo Jesu.</div>
<div n="3" type="v">Gratia vobis, et pax a Deo Patre nostro, et Domino Jesu Christo. Gratias agimus Deo, et Patri Domini nostri Jesu Christi semper pro vobis orantes :</div>
<div n="4" type="v">audientes fidem vestram in Christo Jesu, et dilectionem quam habetis in sanctos omnes</div>
<div n="5" type="v">propter spem, quæ reposita est vobis in cælis : quam audistis in verbo veritatis Evangelii :</div>
<div n="6" type="v">quod pervenit ad vos, sicut et in universo mundo est, et fructificat, et crescit sicut in vobis, ex ea die, qua audistis, et cognovistis gratiam Dei in veritate,</div>
<div n="7" type="v">sicut didicistis ab Epaphra carissimo conservo nostro, qui est fidelis pro vobis minister Christi Jesu,</div>
<div n="8" type="v">qui etiam manifestavit nobis dilectionem vestram in spiritu.</div>
<div n="9" type="v">Ideo et nos ex qua die audivimus, non cessamus pro vobis orantes, et postulantes ut impleamini agnitione voluntatis ejus, in omni sapientia et intellectu spiritali :</div>
<div n="10" type="v">ut ambuletis digne Deo per omnia placentes : in omni opere bono fructificantes, et crescentes in scientia Dei :</div>
<div n="11" type="v">in omni virtute confortati secundum potentiam claritatis ejus, in omni patientia et longanimitate cum gaudio,</div>
<div n="12" type="v">gratias agentes Deo Patri, qui dignos nos fecit in partem sortis sanctorum in lumine :</div>
<div n="13" type="v">qui eripuit nos de potestate tenebrarum, et transtulit in regnum filii dilectionis suæ,</div>
<div n="14" type="v">in quo habemus redemptionem per sanguinem ejus, remissionem peccatorum :</div>
<div n="15" type="v">qui est imago Dei invisibilis, primogenitus omnis creaturæ :</div>
<div n="16" type="v">quoniam in ipso condita sunt universa in cælis, et in terra, visibilia, et invisibilia, sive throni, sive dominationes, sive principatus, sive potestates : omnia per ipsum et in ipso creata sunt :</div>
<div n="17" type="v">et ipse est ante omnes, et omnia in ipso constant.</div>
<div n="18" type="v">Et ipse est caput corporis Ecclesiæ, qui est principium, primogenitus ex mortuis : ut sit in omnibus ipse primatum tenens :</div>
<div n="19" type="v">quia in ipso complacuit, omnem plenitudinem inhabitare :</div>
<div n="20" type="v">et per eum reconciliare omnia in ipsum, pacificans per sanguinem crucis ejus, sive quæ in terris, sive quæ in cælis sunt.</div>
<div n="21" type="v">Et vos cum essetis aliquando alienati, et inimici sensu in operibus malis :</div>
<div n="22" type="v">nunc autem reconciliavit in corpore carnis ejus per mortem, exhibere vos sanctos, et immaculatos, et irreprehensibiles coram ipso :</div>
<div n="23" type="v">si tamen permanetis in fide fundati, et stabiles, et immobiles a spe Evangelii, quod audistis, quod prædicatum est in universa creatura, quæ sub cælo est, cujus factus sum ego Paulus minister.</div>
<div n="24" type="v">Qui nunc gaudeo in passionibus pro vobis, et adimpleo ea quæ desunt passionem Christi, in carne mea pro corpore ejus, quod est Ecclesia :</div>
<div n="25" type="v">cujus factus sum ego minister secundum dispensationem Dei, quæ data est mihi in vos, ut impleam verbum Dei :</div>
<div n="26" type="v">mysterium, quod absconditum fuit a sæculis, et generationibus, nunc autem manifestatum est sanctis ejus,</div>
<div n="27" type="v">quibus voluit Deus notas facere divitias gloriæ sacramenti hujus in gentibus, quod est Christus, in vobis spes gloriæ,</div>
<div n="28" type="v">quem nos annuntiamus, corripientes omnem hominem, et docentes omnem hominem, in omni sapientia, ut exhibeamus omnem hominem perfectum in Christo Jesu :</div>
<div n="29" type="v">in quo et laboro, certando secundum operationem ejus, quam operatur in me in virtute.</div>
</div>
<div n="2" type="ch">
<div n="1" type="v">Volo enim vos scire qualem sollicitudinem habeam pro vobis, et pro iis qui sunt Laodiciæ, et quicumque non viderunt faciem meam in carne :</div>
<div n="2" type="v">ut consolentur corda ipsorum, instructi in caritate, et in omnes divitias plenitudinis intellectus, in agnitionem mysterii Dei Patris et Christi Jesu :</div>
<div n="3" type="v">in quo sunt omnes thesauri sapientiæ et scientiæ absconditi.</div>
<div n="4" type="v">Hoc autem dico, ut nemo vos decipiat in sublimitate sermonum.</div>
<div n="5" type="v">Nam etsi corpore absens sum, sed spiritu vobiscum sum : gaudens, et videns ordinem vestrum, et firmamentum ejus, quæ in Christo est, fidei vestræ.</div>
<div n="6" type="v">Sicut ergo accepistis Jesum Christum Dominum, in ipso ambulate,</div>
<div n="7" type="v">radicati, et superædificati in ipso, et confirmati fide, sicut et didicistis, abundantes in illo in gratiarum actione.</div>
<div n="8" type="v">Videte ne quis vos decipiat per philosophiam, et inanem fallaciam secundum traditionem hominum, secundum elementa mundi, et non secundum Christum :</div>
<div n="9" type="v">quia in ipso inhabitat omnis plenitudo divinitatis corporaliter :</div>
<div n="10" type="v">et estis in illo repleti, qui est caput omnis principatus et potestatis :</div>
<div n="11" type="v">in quo et circumcisi estis circumcisione non manu facta in expoliatione corporis carnis, sed in circumcisione Christi :</div>
<div n="12" type="v">consepulti ei in baptismo, in quo et resurrexistis per fidem operationis Dei, qui suscitavit illum a mortuis.</div>
<div n="13" type="v">Et vos cum mortui essetis in delictis, et præputio carnis vestræ, convivificavit cum illo, donans vobis omnia delicta :</div>
<div n="14" type="v">delens quod adversus nos erat chirographum decreti, quod erat contrarium nobis, et ipsum tulit de medio, affigens illud cruci :</div>
<div n="15" type="v">et expolians principatus, et potestates traduxit confidenter, palam triumphans illos in semetipso.</div>
<div n="16" type="v">Nemo ergo vos judicet in cibo, aut in potu, aut in parte diei festi, aut neomeniæ, aut sabbatorum :</div>
<div n="17" type="v">quæ sunt umbra futurorum : corpus autem Christi.</div>
<div n="18" type="v">Nemo vos seducat, volens in humilitate, et religione angelorum, quæ non vidit ambulans, frustra inflatus sensu carnis suæ,</div>
<div n="19" type="v">et non tenens caput, ex quo totum corpus per nexus, et conjunctiones subministratum, et constructum crescit in augmentum Dei.</div>
<div n="20" type="v">Si ergo mortui estis cum Christo ab elementis hujus mundi : quid adhuc tamquam viventes in mundo decernitis ?</div>
<div n="21" type="v">Ne tetigeritis, neque gustaveritis, neque contrectaveritis :</div>
<div n="22" type="v">quæ sunt omnia in interitum ipso usu, secundum præcepta et doctrinas hominum :</div>
<div n="23" type="v">quæ sunt rationem quidem habentia sapientiæ in superstitione, et humilitate, et non ad parcendum corpori, non in honore aliquo ad saturitatem carnis.</div>
</div>
<div n="3" type="ch">
<div n="1" type="v">Igitur, si consurrexistis cum Christo : quæ sursum sunt quærite, ubi Christus est in dextera Dei sedens :</div>
<div n="2" type="v">quæ sursum sunt sapite, non quæ super terram.</div>
<div n="3" type="v">Mortui enim estis, et vita vestra est abscondita cum Christo in Deo.</div>
<div n="4" type="v">Cum Christus apparuerit, vita vestra : tunc et vos apparebitis cum ipso in gloria.</div>
<div n="5" type="v">Mortificate ergo membra vestra, quæ sunt super terram : fornicationem, immunditiam, libidinem, concupiscentiam malam, et avaritiam, quæ est simulacrorum servitus :</div>
<div n="6" type="v">propter quæ venit ira Dei super filios incredulitatis :</div>
<div n="7" type="v">in quibus et vos ambulastis aliquando, cum viveritis in illis.</div>
<div n="8" type="v">Nunc autem deponite et vos omnia : iram, indignationem, malitiam, blasphemiam, turpem sermonem de ore vestro.</div>
<div n="9" type="v">Nolite mentiri invicem, expoliantes vos veterem hominem cum actibus suis,</div>
<div n="10" type="v">et induentes novum eum, qui renovatur in agnitionem secundum imaginem ejus qui creavit illum :</div>
<div n="11" type="v">ubi non est gentilis et Judæus, circumcisio et præputium, Barbarus et Scytha, servus et liber : sed omnia, et in omnibus Christus.</div>
<div n="12" type="v">Induite vos ergo, sicut electi Dei, sancti, et dilecti, viscera misericordiæ, benignitatem, humilitatem, modestiam, patientiam :</div>
<div n="13" type="v">supportantes invicem, et donantes vobismetipsis si quis adversus aliquem habet querelam : sicut et Dominus donavit vobis, ita et vos.</div>
<div n="14" type="v">Super omnia autem hæc, caritatem habete, quod est vinculum perfectionis :</div>
<div n="15" type="v">et pax Christi exsultet in cordibus vestris, in qua et vocati estis in uno corpore : et grati estote.</div>
<div n="16" type="v">Verbum Christi habitet in vobis abundanter, in omni sapientia, docentes, et commonentes vosmetipsos, psalmis, hymnis, et canticis spiritualibus, in gratia cantantes in cordibus vestris Deo.</div>
<div n="17" type="v">Omne, quodcumque facitis in verbo aut in opere, omnia in nomine Domini Jesu Christi, gratias agentes Deo et Patri per ipsum.</div>
<div n="18" type="v">Mulieres, subditæ estote viris, sicut oportet, in Domino.</div>
<div n="19" type="v">Viri, diligite uxores vestras, et nolite amari esse ad illas.</div>
<div n="20" type="v">Filii, obedite parentibus per omnia : hoc enim placitum est in Domino.</div>
<div n="21" type="v">Patres, nolite ad indignationem provocare filios vestros, ut non pusillo animo fiant.</div>
<div n="22" type="v">Servi, obedite per omnia dominis carnalibus, non ad oculum servientes, quasi hominibus placentes, sed in simplicitate cordis, timentes Deum.</div>
<div n="23" type="v">Quodcumque facitis, ex animo operamini sicut Domino, et non hominibus :</div>
<div n="24" type="v">scientes quod a Domino accipietis retributionem hæreditatis. Domino Christo servite.</div>
<div n="25" type="v">Qui enim injuriam facit, recipiet id quod inique gessit : et non est personarum acceptio apud Deum.</div>
</div>
<div n="4" type="ch">
<div n="1" type="v">Domini, quod justum est et æquum, servis præstate : scientes quod et vos Dominum habetis in cælo.</div>
<div n="2" type="v">Orationi instate, vigilantes in ea in gratiarum actione :</div>
<div n="3" type="v">orantes simul et pro nobis, ut Deus aperiat nobis ostium sermonis ad loquendum mysterium Christi (propter quod etiam vinctus sum),</div>
<div n="4" type="v">ut manifestem illud ita ut oportet me loqui.</div>
<div n="5" type="v">In sapientia ambulate ad eos, qui foris sunt : tempus redimentes.</div>
<div n="6" type="v">Sermo vester semper in gratia sale sit conditus, ut sciatis quomodo oporteat vos unicuique respondere.</div>
<div n="7" type="v">Quæ circa me sunt, omnia vobis nota faciet Tychicus, carissimus frater, et fidelis minister, et conservus in Domino :</div>
<div n="8" type="v">quem misi ad vos ad hoc ipsum, ut cognoscat quæ circa vos sunt, et consoletur corda vestra,</div>
<div n="9" type="v">cum Onesimo carissimo, et fideli fratre, qui ex vobis est. Omnia, quæ hic aguntur, nota facient vobis.</div>
<div n="10" type="v">Salutat vos Aristarchus concaptivus meus, et Marcus consobrinus Barnabæ, de quo accepistis mandata : si venerit ad vos, excipite illum :</div>
<div n="11" type="v">et Jesus, qui dicitur Justus : qui sunt ex circumcisione : hi soli sunt adjutores mei in regno Dei, qui mihi fuerunt solatio.</div>
<div n="12" type="v">Salutat vos Epaphras, qui ex vobis est, servus Christi Jesu, semper sollicitus pro vobis in orationibus, ut stetis perfecti, et pleni in omni voluntate Dei.</div>
<div n="13" type="v">Testimonium enim illi perhibeo quod habet multum laborem pro vobis, et pro iis qui sunt Laodiciæ, et qui Hierapoli.</div>
<div n="14" type="v">Salutat vos Lucas, medicus carissimus, et Demas.</div>
<div n="15" type="v">Salutate fratres, qui sunt Laodiciæ, et Nympham, et quæ in domo ejus est, ecclesiam.</div>
<div n="16" type="v">Et cum lecta fuerit apud vos epistola hæc, facite ut et in Laodicensium ecclesia legatur : et eam, quæ Laodicensium est, vos legatis.</div>
<div n="17" type="v">Et dicite Archippo : Vide ministerium, quod accepisti in Domino, ut illud impleas.</div>
<div n="18" type="v">Salutatio, mea manu Pauli. Memores estote vinculorum meorum. Gratia vobiscum. Amen.</div>
</div>
</div>
<div n="1Thess" type="bk">
<div n="1" type="ch">
<div n="1" type="v">Paulus, et Silvanus, et Timotheus ecclesiæ Thessalonicensium in Deo Patre, et Domino Jesu Christo.</div>
<div n="2" type="v">Gratia vobis, et pax. Gratias agimus Deo semper pro omnibus vobis, memoriam vestri facientes in orationibus nostris sine intermissione,</div>
<div n="3" type="v">memores operis fidei vestræ, et laboris, et caritatis, et sustinentiæ spei Domini nostri Jesu Christi, ante Deum et Patrem nostrum :</div>
<div n="4" type="v">scientes, fratres dilecti a Deo, electionem vestram :</div>
<div n="5" type="v">quia Evangelium nostrum non fuit ad vos in sermone tantum, sed et in virtute, et in Spiritu Sancto, et in plenitudine multa, sicut scitis quales fuerimus in vobis propter vos.</div>
<div n="6" type="v">Et vos imitatores nostri facti estis, et Domini, excipientes verbum in tribulatione multa, cum gaudio Spiritus Sancti :</div>
<div n="7" type="v">ita ut facti sitis forma omnibus credentibus in Macedonia, et in Achaia.</div>
<div n="8" type="v">A vobis enim diffamatus est sermo Domini, non solum in Macedonia, et in Achaia, sed et in omni loco fides vestra, quæ est ad Deum, profecta est ita ut non sit nobis necesse quidquam loqui.</div>
<div n="9" type="v">Ipsi enim de nobis annuntiant qualem introitum habuerimus ad vos : et quomodo conversi estis ad Deum a simulacris, servire Deo vivo, et vero,</div>
<div n="10" type="v">et exspectare Filium ejus de cælis (quem suscitavit a mortuis) Jesum, qui eripuit nos ab ira ventura.</div>
</div>
<div n="2" type="ch">
<div n="1" type="v">Nam ipsi scitis, fratres, introitum nostrum ad vos, quia non inanis fuit :</div>
<div n="2" type="v">sed ante passi, et contumeliis affecti (sicut scitis) in Philippis, fiduciam habuimus in Deo nostro, loqui ad vos Evangelium Dei in multa sollicitudine.</div>
<div n="3" type="v">Exhortatio enim nostra non de errore, neque de immunditia, neque in dolo,</div>
<div n="4" type="v">sed sicut probati sumus a Deo ut crederetur nobis Evangelium : ita loquimur non quasi hominibus placentes, sed Deo, qui probat corda nostra.</div>
<div n="5" type="v">Neque enim aliquando fuimus in sermone adulationis, sicut scitis : neque in occasione avaritiæ : Deus testis est :</div>
<div n="6" type="v">nec quærentes ab hominibus gloriam, neque a vobis, neque ab aliis.</div>
<div n="7" type="v">Cum possemus vobis oneri esse ut Christi apostoli : sed facti sumus parvuli in medio vestrum, tamquam si nutrix foveat filios suos.</div>
<div n="8" type="v">Ita desiderantes vos, cupide volebamus tradere vobis non solum Evangelium Dei, sed etiam animas nostras : quoniam carissimi nobis facti estis.</div>
<div n="9" type="v">Memores enim estis, fratres, laboris nostri, et fatigationis : nocte ac die operantes, ne quem vestrum gravaremus, prædicavimus in vobis Evangelium Dei.</div>
<div n="10" type="v">Vos testes estis, et Deus, quam sancte, et juste, et sine querela, vobis, qui credidistis, fuimus :</div>
<div n="11" type="v">sicut scitis, qualiter unumquemque vestrum (sicut pater filios suos)</div>
<div n="12" type="v">deprecantes vos, et consolantes, testificati sumus, ut ambularetis digne Deo, qui vocavit vos in suum regnum et gloriam.</div>
<div n="13" type="v">Ideo et nos gratias agimus Deo sine intermissione : quoniam cum accepissetis a nobis verbum auditus Dei, accepistis illud, non ut verbum hominum, sed (sicut est vere) verbum Dei, qui operatur in vobis, qui credidistis :</div>
<div n="14" type="v">vos enim imitatores facti estis, fratres, ecclesiarum Dei, quæ sunt in Judæa in Christo Jesu : quia eadem passi estis et vos a contribulibus vestris, sicut et ipsi a Judæis :</div>
<div n="15" type="v">qui et Dominum occiderunt Jesum, et prophetas, et nos persecuti sunt, et Deo non placent, et omnibus hominibus adversantur,</div>
<div n="16" type="v">prohibentes nos gentibus loqui ut salvæ fiant, ut impleant peccata sua semper : pervenit enim ira Dei super illos usque in finem.</div>
<div n="17" type="v">Nos autem fratres desolati a vobis ad tempus horæ, aspectu, non corde, abundantius festinavimus faciem vestram videre cum multo desiderio :</div>
<div n="18" type="v">quoniam voluimus venire ad vos, ego quidem Paulus, et semel, et iterum : sed impedivit nos Satanas.</div>
<div n="19" type="v">Quæ est enim nostra spes aut gaudium, aut corona gloriæ ? nonne vos ante Dominum nostrum Jesum Christum estis in adventu ejus ?</div>
<div n="20" type="v">vos enim estis gloria nostra et gaudium.</div>
</div>
<div n="3" type="ch">
<div n="1" type="v">Propter quod non sustinentes amplius, placuit nobis remanere Athenis, solis :</div>
<div n="2" type="v">et misimus Timotheum fratrem nostrum, et ministrum Dei in Evangelio Christi, ad confirmandos vos, et exhortandos pro fide vestra :</div>
<div n="3" type="v">ut nemo moveatur in tribulationibus istis : ipsi enim scitis quod in hoc positi sumus.</div>
<div n="4" type="v">Nam et cum apud vos essemus, prædicebamus vobis passuros nos tribulationes, sicut et factum est, et scitis.</div>
<div n="5" type="v">Propterea et ego amplius non sustinens, misi ad cognoscendam fidem vestram : ne forte tentaverit vos is qui tentat, et inanis fiat labor noster.</div>
<div n="6" type="v">Nunc autem veniente Timotheo ad nos a vobis, et annuntiante nobis fidem et caritatem vestram, et quia memoriam nostri habetis bonam semper, desiderantes nos videre, sicut et nos quoque vos :</div>
<div n="7" type="v">ideo consolati sumus, fratres, in vobis in omni necessitate et tribulatione nostra, per fidem vestram,</div>
<div n="8" type="v">quoniam nunc vivimus, si vos statis in Domino.</div>
<div n="9" type="v">Quam enim gratiarum actionem possumus Deo retribuere pro vobis in omni gaudio, quo gaudemus propter vos ante Deum nostrum,</div>
<div n="10" type="v">nocte ac die abundantius orantes, ut videamus faciem vestram, et compleamus ea quæ desunt fidei vestræ ?</div>
<div n="11" type="v">Ipse autem Deus, et Pater noster, et Dominus noster Jesus Christus, dirigat viam nostram ad vos.</div>
<div n="12" type="v">Vos autem Dominus multiplicet, et abundare faciat caritatem vestram in invicem, et in omnes, quemadmodum et nos in vobis :</div>
<div n="13" type="v">ad confirmanda corda vestra sine querela in sanctitate, ante Deum et Patrem nostrum, in adventu Domini nostri Jesu Christi cum omnibus sanctis ejus. Amen.</div>
</div>
<div n="4" type="ch">
<div n="1" type="v">De cetero ergo, fratres, rogamus vos et obsecramus in Domino Jesu, ut quemadmodum accepistis a nobis quomodo oporteat vos ambulare, et placere Deo, sic et ambuletis ut abundetis magis.</div>
<div n="2" type="v">Scitis enim quæ præcepta dederim vobis per Dominum Jesum.</div>
<div n="3" type="v">Hæc est enim voluntas Dei, sanctificatio vestra : ut abstineatis vos a fornicatione,</div>
<div n="4" type="v">ut sciat unusquisque vestrum vas suum possidere in sanctificatione, et honore :</div>
<div n="5" type="v">non in passione desiderii, sicut et gentes, quæ ignorant Deum :</div>
<div n="6" type="v">et ne quis supergrediatur, neque circumveniat in negotio fratrem suum : quoniam vindex est Dominus de his omnibus, sicut prædiximus vobis, et testificati sumus.</div>
<div n="7" type="v">Non enim vocavit nos Deus in immunditiam, sed in sanctificationem.</div>
<div n="8" type="v">Itaque qui hæc spernit, non hominem spernit, sed Deum : qui etiam dedit Spiritum suum Sanctum in nobis.</div>
<div n="9" type="v">De caritate autem fraternitatis non necesse habemus scribere vobis : ipsi enim vos a Deo didicistis ut diligatis invicem.</div>
<div n="10" type="v">Etenim illud facitis in omnes fratres in universa Macedonia. Rogamus autem vos, fratres, ut abundetis magis,</div>
<div n="11" type="v">et opera detis ut quieti sitis, et ut vestrum negotium agatis, et operemini manibus vestris, sicut præcepimus vobis :</div>
<div n="12" type="v">et ut honeste ambuletis ad eos qui foris sunt : et nullius aliquid desideretis.</div>
<div n="13" type="v">Nolumus autem vos ignorare fratres de dormientibus, ut non contristemini sicut et ceteri, qui spem non habent.</div>
<div n="14" type="v">Si enim credimus quod Jesus mortuus est, et resurrexit : ita et Deus eos qui dormierunt per Jesum, adducet cum eo.</div>
<div n="15" type="v">Hoc enim vobis dicimus in verbo Domini, quia nos, qui vivimus, qui residui sumus in adventum Domini, non præveniemus eos qui dormierunt.</div>
<div n="16" type="v">Quoniam ipse Dominus in jussu, et in voce archangeli, et in tuba Dei descendet de cælo : et mortui, qui in Christo sunt, resurgent primi.</div>
<div n="17" type="v">Deinde nos, qui vivimus, qui relinquimur, simul rapiemur cum illis in nubibus obviam Christo in aëra, et sic semper cum Domino erimus.</div>
<div n="18" type="v">Itaque consolamini invicem in verbis istis.</div>
</div>
<div n="5" type="ch">
<div n="1" type="v">De temporibus autem, et momentis, fratres, non indigetis ut scribamus vobis.</div>
<div n="2" type="v">Ipsi enim diligenter scitis quia dies Domini, sicut fur in nocte, ita veniet :</div>
<div n="3" type="v">cum enim dixerint, Pax et securitas : tunc repentius eis superveniet interitus, sicut dolor in utero habenti, et non effugient.</div>
<div n="4" type="v">Vos autem, fratres, non estis in tenebris, ut vos die illa tamquam fur comprehendat :</div>
<div n="5" type="v">omnes enim vos filii lucis estis, et filii diei : non sumus noctis, neque tenebrarum.</div>
<div n="6" type="v">Igitur non dormiamus sicut et ceteri, sed vigilemus, et sobrii simus.</div>
<div n="7" type="v">Qui enim dormiunt, nocte dormiunt : et qui ebrii sunt, nocte ebrii sunt.</div>
<div n="8" type="v">Nos autem, qui diei sumus, sobrii simus, induti loricam fidei et caritatis, et galeam spem salutis :</div>
<div n="9" type="v">quoniam non posuit nos Deus in iram, sed in acquisitionem salutis per Dominum nostrum Jesum Christum,</div>
<div n="10" type="v">qui mortuus est pro nobis : ut sive vigilemus, sive dormiamus, simul cum illo vivamus.</div>
<div n="11" type="v">Propter quod consolamini invicem, et ædificate alterutrum, sicut et facitis.</div>
<div n="12" type="v">Rogamus autem vos, fratres, ut noveritis eos qui laborant inter vos, et præsunt vobis in Domino, et monent vos,</div>
<div n="13" type="v">ut habeatis illos abundantius in caritate propter opus illorum : pacem habete cum eis.</div>
<div n="14" type="v">Rogamus autem vos, fratres, corripite inquietos, consolamini pusillanimes, suscipite infirmos, patientes estote ad omnes.</div>
<div n="15" type="v">Videte ne quis malum pro malo alicui reddat : sed semper quod bonum est sectamini in invicem, et in omnes.</div>
<div n="16" type="v">Semper gaudete.</div>
<div n="17" type="v">Sine intermissione orate.</div>
<div n="18" type="v">In omnibus gratias agite : hæc est enim voluntas Dei in Christo Jesu in omnibus vobis.</div>
<div n="19" type="v">Spiritum nolite extinguere.</div>
<div n="20" type="v">Prophetias nolite spernere.</div>
<div n="21" type="v">Omnia autem probate : quod bonum est tenete.</div>
<div n="22" type="v">Ab omni specie mala abstinete vos.</div>
<div n="23" type="v">Ipse autem Deus pacis sanctificet vos per omnia : ut integer spiritus vester, et anima, et corpus sine querela in adventu Domini nostri Jesu Christi servetur.</div>
<div n="24" type="v">Fidelis est, qui vocavit vos : qui etiam faciet.</div>
<div n="25" type="v">Fratres, orate pro nobis.</div>
<div n="26" type="v">Salutate fratres omnes in osculo sancto.</div>
<div n="27" type="v">Adjuro vos per Dominum ut legatur epistola hæc omnibus sanctis fratribus.</div>
<div n="28" type="v">Gratia Domini nostri Jesu Christi vobiscum. Amen.</div>
</div>
</div>
<div n="2Thess" type="bk">
<div n="1" type="ch">
<div n="1" type="v">Paulus, et Sylvanus, et Timotheus, ecclesiæ Thessalonicensium in Deo Patre nostro, et Domino Jesu Christo.</div>
<div n="2" type="v">Gratia vobis, et pax a Deo Patre nostro, et Domino Jesu Christo.</div>
<div n="3" type="v">Gratias agere debemus semper Deo pro vobis, fratres, ita ut dignum est, quoniam supercrescit fides vestra, et abundat caritas uniuscujusque vestrum in invicem :</div>
<div n="4" type="v">ita ut et nos ipsi in vobis gloriemur in ecclesiis Dei, pro patientia vestra, et fide, et in omnibus persecutionibus vestris, et tribulationibus, quas sustinetis</div>
<div n="5" type="v">in exemplum justi judicii Dei, ut digni habeamini in regno Dei, pro quo et patimini.</div>
<div n="6" type="v">Si tamen justum est apud Deum retribuere tribulationem iis qui vos tribulant :</div>
<div n="7" type="v">et vobis, qui tribulamini, requiem nobiscum in revelatione Domini Jesu de cælo cum angelis virtutis ejus,</div>
<div n="8" type="v">in flamma ignis dantis vindictam iis qui non noverunt Deum, et qui non obediunt Evangelio Domini nostri Jesu Christi,</div>
<div n="9" type="v">qui pœnas dabunt in interitu æternas a facie Domini, et a gloria virtutis ejus :</div>
<div n="10" type="v">cum venerit glorificari in sanctis suis, et admirabilis fieri in omnibus, qui crediderunt, quia creditum est testimonium nostrum super vos in die illo.</div>
<div n="11" type="v">In quo etiam oramus semper pro vobis : ut dignetur vos vocatione sua Deus noster, et impleat omnem voluntatem bonitatis, et opus fidei in virtute,</div>
<div n="12" type="v">ut clarificetur nomen Domini nostri Jesu Christi in vobis, et vos in illo secundum gratiam Dei nostri, et Domini Jesu Christi.</div>
</div>
<div n="2" type="ch">
<div n="1" type="v">Rogamus autem vos, fratres, per adventum Domini nostri Jesu Christi, et nostræ congregationis in ipsum :</div>
<div n="2" type="v">ut non cito moveamini a vestro sensu, neque terreamini, neque per spiritum, neque per sermonem, neque per epistolam tamquam per nos missam, quasi instet dies Domini.</div>
<div n="3" type="v">Ne quis vos seducat ullo modo : quoniam nisi venerit discessio primum, et revelatus fuerit homo peccati filius perditionis,</div>
<div n="4" type="v">qui adversatur, et extollitur supra omne, quod dicitur Deus, aut quod colitur, ita ut in templo Dei sedeat ostendens se tamquam sit Deus.</div>
<div n="5" type="v">Non retinetis quod cum adhuc essem apud vos, hæc dicebam vobis ?</div>
<div n="6" type="v">et nunc quid detineat scitis, ut reveletur in suo tempore.</div>
<div n="7" type="v">Nam mysterium jam operatur iniquitatis : tantum ut qui tenet nunc, teneat, donec de medio fiat.</div>
<div n="8" type="v">Et tunc revelabitur ille iniquus, quem Dominus Jesus interficiet spiritu oris sui, et destruet illustratione adventus sui eum :</div>
<div n="9" type="v">cujus est adventus secundum operationem Satanæ in omni virtute, et signis, et prodigiis mendacibus,</div>
<div n="10" type="v">et in omni seductione iniquitatis iis qui pereunt : eo quod caritatem veritatis non receperunt ut salvi fierent. Ideo mittet illis Deus operationem erroris ut credant mendacio,</div>
<div n="11" type="v">ut judicentur omnes qui non crediderunt veritati, sed consenserunt iniquitati.</div>
<div n="12" type="v">Nos autem debemus gratias agere Deo semper pro vobis, fratres dilecti a Deo, quod elegerit vos Deus primitias in salutem in sanctificatione spiritus, et in fide veritatis :</div>
<div n="13" type="v">in qua et vocavit vos per Evangelium nostrum in acquisitionem gloriæ Domini nostri Jesu Christi.</div>
<div n="14" type="v">Itaque fratres, state : et tenete traditiones, quas didicistis, sive per sermonem, sive per epistolam nostram.</div>
<div n="15" type="v">Ipse autem Dominus noster Jesus Christus, et Deus et Pater noster, qui dilexit nos, et dedit consolationem æternam, et spem bonam in gratia,</div>
<div n="16" type="v">exhortetur corda vestra, et confirmet in omni opere et sermone bono.</div>
</div>
<div n="3" type="ch">
<div n="1" type="v">De cetero fratres, orate pro nobis ut sermo Dei currat, et clarificetur, sicut et apud vos :</div>
<div n="2" type="v">et ut liberemur ab importunis, et malis hominibus : non enim omnium est fides.</div>
<div n="3" type="v">Fidelis autem Deus est, qui confirmabit vos, et custodiet a malo.</div>
<div n="4" type="v">Confidimus autem de vobis, in Domino, quoniam quæ præcepimus, et facitis, et facietis.</div>
<div n="5" type="v">Dominus autem dirigat corda vestra in caritate Dei, et patientia Christi.</div>
<div n="6" type="v">Denuntiamus autem vobis, fratres, in nomine Domini nostri Jesu Christi, ut subtrahatis vos ab omni fratre ambulante inordinate, et non secundum traditionem, quam acceperunt a nobis.</div>
<div n="7" type="v">Ipsi enim scitis quemadmodum oporteat imitari nos : quoniam non inquieti fuimus inter vos :</div>
<div n="8" type="v">neque gratis panem manducavimus ab aliquo, sed in labore, et in fatigatione, nocte et die operantes, ne quem vestrum gravaremus.</div>
<div n="9" type="v">Non quasi non habuerimus potestatem, sed ut nosmetipsos formam daremus vobis ad imitandum nos.</div>
<div n="10" type="v">Nam et cum essemus apud vos, hoc denuntiabamus vobis : quoniam si quis non vult operari, nec manducet.</div>
<div n="11" type="v">Audivimus enim inter vos quosdam ambulare inquiete, nihil operantes, sed curiose agentes.</div>
<div n="12" type="v">Iis autem, qui ejusmodi sunt, denuntiemus, et obsecramus in Domino Jesu Christo, ut cum silentio operantes, suum panem manducent.</div>
<div n="13" type="v">Vos autem, fratres, nolite deficere benefacientes.</div>
<div n="14" type="v">Quod si quis non obedit verbo nostro per epistolam, hunc notate, et ne commisceamini cum illo ut confundatur :</div>
<div n="15" type="v">et nolite quasi inimicum existimare, sed corripite ut fratrem.</div>
<div n="16" type="v">Ipse autem Dominus pacis det vobis pacem sempiternam in omni loco. Dominus sit cum omnibus vobis.</div>
<div n="17" type="v">Salutatio, mea manu Pauli : quod est signum in omni epistola, ita scribo.</div>
<div n="18" type="v">Gratia Domini nostri Jesu Christi cum omnibus vobis. Amen.</div>
</div>
</div>
<div n="1Tim" type="bk">
<div n="1" type="ch">
<div n="1" type="v">Paulus Apostolus Jesu Christi secundum imperium Dei Salvatoris nostri, et Christi Jesu spei nostræ,</div>
<div n="2" type="v">Timotheo dilecto filio in fide. Gratia, misericordia, et pax a Deo Patre, et Christo Jesu Domino nostro.</div>
<div n="3" type="v">Sicut rogavi te ut remaneres Ephesi cum irem in Macedoniam, ut denuntiares quibusdam ne aliter docerent,</div>
<div n="4" type="v">neque intenderent fabulis, et genealogiis interminatis : quæ quæstiones præstant magis quam ædificationem Dei, quæ est in fide.</div>
<div n="5" type="v">Finis autem præcepti est caritas de corde puro, et conscientia bona, et fide non ficta.</div>
<div n="6" type="v">A quibus quidam aberrantes, conversi sunt in vaniloquium,</div>
<div n="7" type="v">volentes esse legis doctores, non intelligentes neque quæ loquuntur, neque de quibus affirmant.</div>
<div n="8" type="v">Scimus autem quia bona est lex si quis ex legitime utatur :</div>
<div n="9" type="v">sciens hoc quia lex justo non est posita, sed injustis, et non subditis, impiis, et peccatoribus, sceleratis, et contaminatis, parricidis, et matricidis, homicidis,</div>
<div n="10" type="v">fornicariis, masculorum concubitoribus, plagiariis, mendacibus, et perjuris, et si quid aliud sanæ doctrinæ adversatur,</div>
<div n="11" type="v">quæ est secundum Evangelium gloriæ beati Dei, quod creditum est mihi.</div>
<div n="12" type="v">Gratias ago ei, qui me confortavit, Christo Jesu Domino nostro, quia fidelem me existimavit, ponens in ministerio :</div>
<div n="13" type="v">qui prius blasphemus fui, et persecutor, et contumeliosus : sed misericordiam Dei consecutus sum, quia ignorans feci in incredulitate.</div>
<div n="14" type="v">Superabundavit autem gratia Domini nostri cum fide, et dilectione, quæ est in Christo Jesu.</div>
<div n="15" type="v">Fidelis sermo, et omni acceptione dignus : quod Christus Jesus venit in hunc mundum peccatores salvos facere, quorum primus ego sum.</div>
<div n="16" type="v">Sed ideo misericordiam consecutus sum : ut in me primo ostenderet Christus Jesus omnem patientiam ad informationem eorum, qui credituri sunt illi, in vitam æternam.</div>
<div n="17" type="v">Regi autem sæculorum immortali, invisibili, soli Deo honor et gloria in sæcula sæculorum. Amen.</div>
<div n="18" type="v">Hoc præceptum commendo tibi, fili Timothee, secundum præcedentes in te prophetias, ut milites in illis bonam militiam,</div>
<div n="19" type="v">habens fidem, et bonam conscientiam, quam quidam repellentes, circa fidem naufragaverunt :</div>
<div n="20" type="v">ex quibus est Hymenæus, et Alexander : quos tradidi Satanæ, ut discant non blasphemare.</div>
</div>
<div n="2" type="ch">
<div n="1" type="v">Obsecro igitur primum omnium fieri obsecrationes, orationes, postulationes, gratiarum actiones, pro omnibus hominibus :</div>
<div n="2" type="v">pro regibus, et omnibus qui in sublimitate sunt, ut quietam et tranquillam vitam agamus in omni pietate, et castitate :</div>
<div n="3" type="v">hoc enim bonum est, et acceptum coram Salvatore nostro Deo,</div>
<div n="4" type="v">qui omnes homines vult salvos fieri, et ad agnitionem veritatis venire.</div>
<div n="5" type="v">Unus enim Deus, unus et mediator Dei et hominum homo Christus Jesus :</div>
<div n="6" type="v">qui dedit redemptionem semetipsum pro omnibus, testimonium temporibus suis :</div>
<div n="7" type="v">in quo positus sum ego prædicator, et Apostolus (veritatem dico, non mentior) doctor gentium in fide, et veritate.</div>
<div n="8" type="v">Volo ergo viros orare in omni loco, levantes puras manus sine ira et disceptatione.</div>
<div n="9" type="v">Similiter et mulieres in habitu ornato, cum verecundia et sobrietate ornantes se, et non in tortis crinibus, aut auro, aut margaritas, vel veste pretiosa :</div>
<div n="10" type="v">sed quod decet mulieres, promittentes pietatem per opera bona.</div>
<div n="11" type="v">Mulier in silentio discat cum omni subjectione.</div>
<div n="12" type="v">Docere autem mulierem non permitto, neque dominari in virum : sed esse in silentio.</div>
<div n="13" type="v">Adam enim primus formatus est : deinde Heva :</div>
<div n="14" type="v">et Adam non est seductus : mulier autem seducta in prævaricatione fuit.</div>
<div n="15" type="v">Salvabitur autem per filiorum generationem, si permanserit in fide, et dilectione, et sanctificatione cum sobrietate.</div>
</div>
<div n="3" type="ch">
<div n="1" type="v">Fidelis sermo : si quis episcopatum desiderat, bonum opus desiderat.</div>
<div n="2" type="v">Oportet ergo episcopum irreprehensibilem esse, unius uxoris virum, sobrium, prudentem, ornatum, pudicum, hospitalem, doctorem,</div>
<div n="3" type="v">non vinolentum, non percussorem, sed modestum : non litigiosum, non cupidum, sed</div>
<div n="4" type="v">suæ domui bene præpositum : filios habentem subditos cum omni castitate.</div>
<div n="5" type="v">Si quis autem domui suæ præesse nescit, quomodo ecclesiæ Dei diligentiam habebit ?</div>
<div n="6" type="v">Non neophytum : ne in superbiam elatus, in judicium incidat diaboli.</div>
<div n="7" type="v">Oportet autem illum et testimonium habere bonum ab iis qui foris sunt, ut non in opprobrium incidat, et in laqueum diaboli.</div>
<div n="8" type="v">Diaconos similiter pudicos, non bilingues, non multo vino deditos, non turpe lucrum sectantes :</div>
<div n="9" type="v">habentes mysterium fidei in conscientia pura.</div>
<div n="10" type="v">Et hi autem probentur primum : et sic ministrent, nullum crimen habentes.</div>
<div n="11" type="v">Mulieres similiter pudicas, non detrahentes, sobrias, fideles in omnibus.</div>
<div n="12" type="v">Diaconi sint unius uxoris viri, qui filiis suis bene præsint, et suis domibus.</div>
<div n="13" type="v">Qui enim bene ministraverint, gradum bonum sibi acquirent, et multam fiduciam in fide, quæ est in Christo Jesu.</div>
<div n="14" type="v">Hæc tibi scribo, sperans me ad te venire cito :</div>
<div n="15" type="v">si autem tardavero, ut scias quomodo oporteat te in domo Dei conversari, quæ est ecclesia Dei vivi, columna et firmamentum veritatis.</div>
<div n="16" type="v">Et manifeste magnum est pietatis sacramentum, quod manifestatum est in carne, justificatum est in spiritu, apparuit angelis, prædicatum est gentibus, creditum est in mundo, assumptum est in gloria.</div>
</div>
<div n="4" type="ch">
<div n="1" type="v">Spiritus autem manifeste dicit, quia in novissimis temporibus discedent quidam a fide, attendentes spiritibus erroris, et doctrinis dæmoniorum,</div>
<div n="2" type="v">in hypocrisi loquentium mendacium, et cauteriatam habentium suam conscientiam,</div>
<div n="3" type="v">prohibentium nubere, abstinere a cibis, quod Deus creavit ad percipiendum cum gratiarum actione fidelibus, et iis qui cognoverunt veritatem.</div>
<div n="4" type="v">Quia omnis creatura Dei bona est, et nihil rejiciendum quod cum gratiarum actione percipitur :</div>
<div n="5" type="v">sanctificatur enim per verbum Dei, et orationem.</div>
<div n="6" type="v">Hæc proponens fratribus, bonus eris minister Christi Jesu enutritus verbis fidei, et bonæ doctrinæ, quam assecutus es.</div>
<div n="7" type="v">Ineptas autem, et aniles fabulas devita : exerce autem teipsum ad pietatem.</div>
<div n="8" type="v">Nam corporalis exercitatio, ad modicum utilis est : pietas autem ad omnia utilis est, promissionem habens vitæ, quæ nunc est, et futuræ.</div>
<div n="9" type="v">Fidelis sermo, et omni acceptione dignus.</div>
<div n="10" type="v">In hoc enim laboramus, et maledicimur, quia speramus in Deum vivum, qui est Salvator omnium hominum, maxime fidelium.</div>
<div n="11" type="v">Præcipe hæc, et doce.</div>
<div n="12" type="v">Nemo adolescentiam tuam contemnat : sed exemplum esto fidelium in verbo, in conversatione, in caritate, in fide, in castitate.</div>
<div n="13" type="v">Dum venio, attende lectioni, exhortationi, et doctrinæ.</div>
<div n="14" type="v">Noli negligere gratiam, quæ in te est, quæ data est tibi per prophetiam, cum impositione manuum presbyterii.</div>
<div n="15" type="v">Hæc meditare, in his esto : ut profectus tuus manifestus sit omnibus.</div>
<div n="16" type="v">Attende tibi, et doctrinæ : insta in illis. Hoc enim faciens, et teipsum salvum facies, et eos qui te audiunt.</div>
</div>
<div n="5" type="ch">
<div n="1" type="v">Seniorem ne increpaveris, sed obsecra ut patrem : juvenes, ut fratres :</div>
<div n="2" type="v">anus, ut matres : juvenculas, ut sorores in omni castitate :</div>
<div n="3" type="v">viduas honora, quæ vere viduæ sunt.</div>
<div n="4" type="v">Si qua autem vidua filios, aut nepotes habet : discat primum domum suam regere, et mutuam vicem reddere parentibus : hoc enim acceptum est coram Deo.</div>
<div n="5" type="v">Quæ autem vere vidua est, et desolata, speret in Deum, et instet obsecrationibus, et orationibus nocte ac die.</div>
<div n="6" type="v">Nam quæ in deliciis est, vivens mortua est.</div>
<div n="7" type="v">Et hoc præcipe, ut irreprehensibiles sint.</div>
<div n="8" type="v">Si quis autem suorum, et maxime domesticorum, curam non habet, fidem negavit, et est infideli deterior.</div>
<div n="9" type="v">Vidua eligatur non minus sexaginta annorum, quæ fuerit unius viri uxor,</div>
<div n="10" type="v">in operibus bonis testimonium habens, si filios educavit, si hospitio recepit, si sanctorum pedes lavit, si tribulationem patientibus subministravit, si omne opus bonum subsecuta est.</div>
<div n="11" type="v">Adolescentiores autem viduas devita : cum enim luxuriatæ fuerint in Christo, nubere volunt :</div>
<div n="12" type="v">habentes damnationem, quia primam fidem irritam fecerunt ;</div>
<div n="13" type="v">simul autem et otiosæ discunt circuire domos : non solum otiosæ, sed et verbosæ, et curiosæ, loquentes quæ non oportet.</div>
<div n="14" type="v">Volo ergo juniores nubere, filios procreare, matresfamilias esse, nullam occasionem dare adversario maledicti gratia.</div>
<div n="15" type="v">Jam enim quædam conversæ sunt retro Satanam.</div>
<div n="16" type="v">Si quis fidelis habet viduas, subministret illis, et non gravetur ecclesia : ut iis quæ vere viduæ sunt, sufficiat.</div>
<div n="17" type="v">Qui bene præsunt presbyteri, duplici honore digni habeantur : maxime qui laborant in verbo et doctrina.</div>
<div n="18" type="v">Dicit enim Scriptura : Non alligabis os bovi trituranti. Et : Dignus est operarius mercede sua.</div>
<div n="19" type="v">Adversus presbyterum accusationem noli recipere, nisi sub duobus aut tribus testibus.</div>
<div n="20" type="v">Peccantes coram omnibus argue : ut et ceteri timorem habeant.</div>
<div n="21" type="v">Testor coram Deo et Christo Jesu, et electis angelis, ut hæc custodias sine præjudicio, nihil faciens in alteram partem declinando.</div>
<div n="22" type="v">Manus cito nemini imposueris, neque communicaveris peccatis alienis. Teipsum castum custodi.</div>
<div n="23" type="v">Noli adhuc aquam bibere, sed modico vino utere propter stomachum tuum, et frequentes tuas infirmitates.</div>
<div n="24" type="v">Quorumdam hominum peccata manifesta sunt, præcedentia ad judicium : quosdam autem et subsequuntur.</div>
<div n="25" type="v">Similiter et facta bona, manifesta sunt : et quæ aliter se habent, abscondi non possunt.</div>
</div>
<div n="6" type="ch">
<div n="1" type="v">Quicumque sunt sub jugo servi, dominos suos omni honore dignos arbitrentur, ne nomen Domini et doctrina blasphemetur.</div>
<div n="2" type="v">Qui autem fideles habent dominos, non contemnant, quia fratres sunt : sed magis serviant, quia fideles sunt et dilecti, qui beneficii participes sunt. Hæc doce, et exhortare.</div>
<div n="3" type="v">Si quis aliter docet, et non acquiescit sanis sermonibus Domini nostri Jesu Christi, et ei, quæ secundum pietatem est, doctrinæ :</div>
<div n="4" type="v">superbus est, nihil sciens, sed languens circa quæstiones, et pugnas verborum : ex quibus oriuntur invidiæ, contentiones, blasphemiæ, suspiciones malæ,</div>
<div n="5" type="v">conflictationes hominum mente corruptorum, et qui veritate privati sunt, existimantium quæstum esse pietatem.</div>
<div n="6" type="v">Est autem quæstus magnus pietas cum sufficentia.</div>
<div n="7" type="v">Nihil enim intulimus in hunc mundum : haud dubium quod nec auferre quid possumus.</div>
<div n="8" type="v">Habentes autem alimenta, et quibus tegamur, his contenti simus.</div>
<div n="9" type="v">Nam qui volunt divites fieri, incidunt in tentationem, et in laqueum diaboli, et desideria multa inutilia, et nociva, quæ mergunt homines in interitum et perditionem.</div>
<div n="10" type="v">Radix enim omnium malorum est cupiditas : quam quidam appetentes erraverunt a fide, et inseruerunt se doloribus malis.</div>
<div n="11" type="v">Tu autem, o homo Dei, hæc fuge : sectare vero justitiam, pietatem, fidem, caritatem, patientiam, mansuetudinem.</div>
<div n="12" type="v">Certa bonum certamen fidei, apprehende vitam æternam, in qua vocatus es, et confessus bonam confessionem coram multis testibus.</div>
<div n="13" type="v">Præcipio tibi coram Deo, qui vivificat omnia, et Christo Jesu, qui testimonium reddidit sub Pontio Pilato, bonam confessionem,</div>
<div n="14" type="v">ut serves mandatum sine macula, irreprehensibile usque in adventum Domini nostri Jesu Christi,</div>
<div n="15" type="v">quem suis temporibus ostendet beatus et solus potens, Rex regum, et Dominus dominantium :</div>
<div n="16" type="v">qui solus habet immortalitatem, et lucem inhabitat inaccessibilem : quem nullus hominum vidit, sed nec videre potest : cui honor, et imperium sempiternum. Amen.</div>
<div n="17" type="v">Divitibus hujus sæculi præcipe non sublime sapere, neque sperare in incerto divitiarum, sed in Deo vivo (qui præstat nobis omnia abunde ad fruendum)</div>
<div n="18" type="v">bene agere, divites fieri in bonis operibus, facile tribuere, communicare,</div>
<div n="19" type="v">thesaurizare sibi fundamentum bonum in futurum, ut apprehendant veram vitam.</div>
<div n="20" type="v">O Timothee, depositum custodi, devitans profanas vocum novitates, et oppositiones falsi nominis scientiæ,</div>
<div n="21" type="v">quam quidam promittentes, circa fidem exciderunt. Gratia tecum. Amen.</div>
</div>
</div>
<div n="2Tim" type="bk">
<div n="1" type="ch">
<div n="1" type="v">Paulus Apostolus Jesu Christi per voluntatem Dei, secundum promissionem vitæ, quæ est in Christo Jesu,</div>
<div n="2" type="v">Timotheo carissimo filio : gratia, misericordia, pax a Deo Patre, et Christo Jesu Domino nostro.</div>
<div n="3" type="v">Gratias ago Deo, cui servio a progenitoribus in conscientia pura, quod sine intermissione habeam tui memoriam in orationibus meis, nocte ac die</div>
<div n="4" type="v">desiderans te videre, memor lacrimarum tuarum, ut gaudio implear,</div>
<div n="5" type="v">recordationem accipiens ejus fidei, quæ est in te non ficta, quæ et habitavit primum in avia tua Loide, et matre tua Eunice, certus sum autem quod et in te.</div>
<div n="6" type="v">Propter quam causam admoneo te ut resuscites gratiam Dei, quæ est in te per impositionem manuum mearum.</div>
<div n="7" type="v">Non enim dedit nobis Deus spiritum timoris : sed virtutis, et dilectionis, et sobrietatis.</div>
<div n="8" type="v">Noli itaque erubescere testimonium Domini nostri, neque me vinctum ejus : sed collabora Evangelio secundum virtutem Dei :</div>
<div n="9" type="v">qui nos liberavit, et vocavit vocatione sua sancta, non secundum opera nostra, sed secundum propositum suum, et gratiam, quæ data est nobis in Christo Jesu ante tempora sæcularia.</div>
<div n="10" type="v">Manifestata est autem nunc per illuminationem Salvatoris nostri Jesu Christi, qui destruxit quidem mortem, illuminavit autem vitam, et incorruptionem per Evangelium :</div>
<div n="11" type="v">in quo positus sum ego prædicator, et Apostolus, et magister gentium.</div>
<div n="12" type="v">Ob quam causam etiam hæc patior, sed non confundor. Scio enim cui credidi, et certus sum quia potens est depositum meum servare in illum diem.</div>
<div n="13" type="v">Formam habe sanorum verborum, quæ a me audisti in fide, et in dilectione in Christo Jesu.</div>
<div n="14" type="v">Bonum depositum custodi per Spiritum Sanctum, qui habitat in nobis.</div>
<div n="15" type="v">Scis hoc, quod aversi sunt a me omnes, qui in Asia sunt, ex quibus est Phigellus, et Hermogenes.</div>
<div n="16" type="v">Det misericordiam Dominus Onesiphori domui : quia sæpe me refrigeravit, et catenam meam non erubuit :</div>
<div n="17" type="v">sed cum Romam venisset, sollicite me quæsivit, et invenit.</div>
<div n="18" type="v">Det illi Dominus invenire misericordiam a Domino in illa die. Et quanta Ephesi ministravit mihi, tu melius nosti.</div>
</div>
<div n="2" type="ch">
<div n="1" type="v">Tu ergo fili mi, confortare in gratia, quæ est in Christo Jesu :</div>
<div n="2" type="v">et quæ audisti a me per multos testes, hæc commenda fidelibus hominibus, qui idonei erant et alios docere.</div>
<div n="3" type="v">Labora sicut bonus miles Christi Jesu.</div>
<div n="4" type="v">Nemo militans Deo implicat se negotiis sæcularibus : ut ei placeat, cui se probavit.</div>
<div n="5" type="v">Nam et qui certat in agone, non coronatur nisi legitime certaverit.</div>
<div n="6" type="v">Laborantem agricolam oportet primum de fructibus percipere.</div>
<div n="7" type="v">Intellige quæ dico : dabit enim tibi Dominus in omnibus intellectum.</div>
<div n="8" type="v">Memor esto Dominum Jesum Christum resurrexisse a mortuis ex semine David, secundum Evangelium meum,</div>
<div n="9" type="v">in quo laboro usque ad vincula, quasi male operans : sed verbum Dei non est alligatum.</div>
<div n="10" type="v">Ideo omnia sustineo propter electos, ut et ipsi salutem consequantur, quæ est in Christo Jesu, cum gloria cælesti.</div>
<div n="11" type="v">Fidelis sermo : nam si commortui sumus, et convivemus :</div>
<div n="12" type="v">si sustinebimus, et conregnabimus : si negaverimus, et ille negabit nos :</div>
<div n="13" type="v">si non credimus, ille fidelis permanet, negare seipsum non potest.</div>
<div n="14" type="v">Hæc commone, testificans coram Domino. Noli contendere verbis : ad nihil enim utile est, nisi ad subversionem audientium.</div>
<div n="15" type="v">Sollicite cura teipsum probabilem exhibere Deo, operarium inconfusibilem, recte tractantem verbum veritatis.</div>
<div n="16" type="v">Profana autem et vaniloquia devita : multum enim proficiunt ad impietatem :</div>
<div n="17" type="v">et sermo eorum ut cancer serpit : ex quibus est Hymenæus et Philetus,</div>
<div n="18" type="v">qui a veritate exciderunt, dicentes resurrectionem esse jam factam, et subverterunt quorumdam fidem.</div>
<div n="19" type="v">Sed firmum fundamentum Dei stat, habens signaculum hoc : cognovit Dominus qui sunt ejus, et discedat ab iniquitate omnis qui nominat nomen Domini.</div>
<div n="20" type="v">In magna autem domo non solum sunt vasa aurea, et argentea, sed et lignea, et fictilia : et quædam quidem in honorem, quædam autem in contumeliam.</div>
<div n="21" type="v">Si quis ergo emundaverit se ab istis, erit vas in honorem sanctificatum, et utile Domino ad omne opus bonum paratum.</div>
<div n="22" type="v">Juvenilia autem desideria fuge, sectare vero justitiam, fidem, spem, caritatem, et pacem cum iis qui invocant Dominum de corde puro.</div>
<div n="23" type="v">Stultas autem et sine disciplina quæstiones devita : sciens quia generant lites.</div>
<div n="24" type="v">Servum autem Domini non oportet litigare : sed mansuetum esse ad omnes, docibilem, patientem,</div>
<div n="25" type="v">cum modestia corripientem eos qui resistunt veritati, nequando Deus det illis pœnitentiam ad cognoscendam veritatem,</div>
<div n="26" type="v">et resipiscant a diaboli laqueis, a quo captivi tenentur ad ipsius voluntatem.</div>
</div>
<div n="3" type="ch">
<div n="1" type="v">Hoc autem scito, quod in novissimis diebus instabunt tempora periculosa :</div>
<div n="2" type="v">erunt homines seipsos amantes, cupidi, elati, superbi, blasphemi, parentibus non obedientes, ingrati, scelesti,</div>
<div n="3" type="v">sine affectione, sine pace, criminatores, incontinentes, immites, sine benignitate,</div>
<div n="4" type="v">proditores, protervi, tumidi, et voluptatum amatores magis quam Dei :</div>
<div n="5" type="v">habentes speciem quidem pietatis, virtutem autem ejus abnegantes. Et hos devita :</div>
<div n="6" type="v">ex his enim sunt qui penetrant domos, et captivas ducunt mulierculas oneratas peccatis, quæ ducuntur variis desideriis :</div>
<div n="7" type="v">semper discentes, et numquam ad scientiam veritatis pervenientes.</div>
<div n="8" type="v">Quemadmodum autem Jannes et Mambres restiterunt Moysi : ita et hi resistunt veritati, homines corrupti mente, reprobi circa fidem ;</div>
<div n="9" type="v">sed ultra non proficient : insipientia enim eorum manifesta erit omnibus, sicut et illorum fuit.</div>
<div n="10" type="v">Tu autem assecutus es meam doctrinam, institutionem, propositum, fidem, longanimitatem, dilectionem, patientiam,</div>
<div n="11" type="v">persecutiones, passiones : qualia mihi facta sunt Antiochiæ, Iconii, et Lystris : quales persecutiones sustinui, et ex omnibus eripuit me Dominus.</div>
<div n="12" type="v">Et omnes, qui pie volunt vivere in Christo Jesu, persecutionem patientur.</div>
<div n="13" type="v">Mali autem homines et seductores proficient in pejus, errantes, et in errorem mittentes.</div>
<div n="14" type="v">Tu vero permane in iis quæ didicisti, et credita sunt tibi : sciens a quo didiceris :</div>
<div n="15" type="v">et quia ab infantia sacras litteras nosti, quæ te possunt instruere ad salutem, per fidem quæ est in Christo Jesu.</div>
<div n="16" type="v">Omnis Scriptura divinitus inspirata utilis est ad docendum, ad arguendum, ad corripiendum, et erudiendum in justitia :</div>
<div n="17" type="v">ut perfectus sit homo Dei, ad omne opus bonum instructus.</div>
</div>
<div n="4" type="ch">
<div n="1" type="v">Testificor coram Deo, et Jesu Christo, qui judicaturus est vivos et mortuos, per adventum ipsius, et regnum ejus :</div>
<div n="2" type="v">prædica verbum, insta opportune, importune : argue, obsecra, increpa in omni patientia, et doctrina.</div>
<div n="3" type="v">Erit enim tempus, cum sanam doctrinam non sustinebunt, sed ad sua desideria coacervabunt sibi magistros, prurientes auribus,</div>
<div n="4" type="v">et a veritate quidem auditum avertent, ad fabulas autem convertentur.</div>
<div n="5" type="v">Tu vero vigila, in omnibus labora, opus fac evangelistæ, ministerium tuum imple. Sobrius esto.</div>
<div n="6" type="v">Ego enim jam delibor, et tempus resolutionis meæ instat.</div>
<div n="7" type="v">Bonum certamen certavi, cursum consummavi, fidem servavi.</div>
<div n="8" type="v">In reliquo reposita est mihi corona justitiæ, quam reddet mihi Dominus in illa die, justus judex : non solum autem mihi, sed et iis, qui diligunt adventum ejus. Festina ad me venire cito.</div>
<div n="9" type="v">Demas enim me reliquit, diligens hoc sæculum, et abiit Thessalonicam :</div>
<div n="10" type="v">Crescens in Galatiam, Titus in Dalmatiam.</div>
<div n="11" type="v">Lucas est mecum solus. Marcum assume, et adduc tecum : est enim mihi utilis in ministerium.</div>
<div n="12" type="v">Tychicum autem misi Ephesum.</div>
<div n="13" type="v">Penulam, quam reliqui Troade apud Carpum, veniens affer tecum, et libros, maxime autem membranas.</div>
<div n="14" type="v">Alexander ærarius multa mala mihi ostendit : reddet illi Dominus secundum opera ejus :</div>
<div n="15" type="v">quem et tu devita : valde enim restitit verbis nostris.</div>
<div n="16" type="v">In prima mea defensione nemo mihi affuit, sed omnes me dereliquerunt : non illis imputetur.</div>
<div n="17" type="v">Dominus autem mihi astitit, et confortavit me, ut per me prædicatio impleatur, et audiant omnes gentes : et liberatus sum de ore leonis.</div>
<div n="18" type="v">Liberavit me Dominus ab omni opere malo : et salvum faciet in regnum suum cæleste, cui gloria in sæcula sæculorum. Amen.</div>
<div n="19" type="v">Saluta Priscam, et Aquilam, et Onesiphori domum.</div>
<div n="20" type="v">Erastus remansit Corinthi. Trophimum autem reliqui infirmum Mileti.</div>
<div n="21" type="v">Festina ante hiemem venire. Salutant te Eubulus, et Pudens, et Linus, et Claudia, et fratres omnes.</div>
<div n="22" type="v">Dominus Jesus Christus cum spiritu tuo. Gratia vobiscum. Amen.</div>
</div>
</div>
<div n="Titus" type="bk">
<div n="1" type="ch">
<div n="1" type="v">Paulus servus Dei, Apostolus autem Jesu Christi secundum fidem electorum Dei, et agnitionem veritatis, quæ secundum pietatem est</div>
<div n="2" type="v">in spem vitæ æternæ, quam promisit qui non mentitur, Deus, ante tempora sæcularia :</div>
<div n="3" type="v">manifestavit autem temporibus suis verbum suum in prædicatione, quæ credita est mihi secundum præceptum Salvatoris nostri Dei :</div>
<div n="4" type="v">Tito dilecto filio secundum communem fidem, gratia, et pax a Deo Patre, et Christo Jesu Salvatore nostro.</div>
<div n="5" type="v">Hujus rei gratia reliqui te Cretæ, ut ea quæ desunt, corrigas, et constituas per civitates presbyteros, sicut et ego disposui tibi,</div>
<div n="6" type="v">si quis sine crimine est, unius uxoris vir, filios habens fideles, non in accusatione luxuriæ, aut non subditos.</div>
<div n="7" type="v">Oportet enim episcopum sine crimine esse, sicut Dei dispensatorem : non superbum, non iracundum, non vinolentum, non percussorem, non turpis lucri cupidum :</div>
<div n="8" type="v">sed hospitalem, benignum, sobrium, justum, sanctum, continentem,</div>
<div n="9" type="v">amplectentem eum, qui secundum doctrinam est, fidelem sermonem : ut potens sit exhortari in doctrina sana, et eos qui contradicunt, arguere.</div>
<div n="10" type="v">Sunt enim multi etiam inobedientes, vaniloqui, et seductores : maxime qui de circumcisione sunt :</div>
<div n="11" type="v">quos oportet redargui : qui universas domos subvertunt, docentes quæ non oportet, turpis lucri gratia.</div>
<div n="12" type="v">Dixit quidam ex illis, proprius ipsorum propheta : Cretenses semper mendaces, malæ bestiæ, ventres pigri.</div>
<div n="13" type="v">Testimonium hoc verum est. Quam ob causam increpa illos dure, ut sani sint in fide,</div>
<div n="14" type="v">non intendentes judaicis fabulis, et mandatis hominum, aversantium se a veritate.</div>
<div n="15" type="v">Omnia munda mundis : coinquinatis autem et infidelibus, nihil est mundum, sed inquinatæ sunt eorum et mens et conscientia.</div>
<div n="16" type="v">Confitentur se nosse Deum, factis autem negant : cum sint abominati, et incredibiles, et ad omne opus bonum reprobi.</div>
</div>
<div n="2" type="ch">
<div n="1" type="v">Tu autem loquere quæ decent sanam doctrinam :</div>
<div n="2" type="v">senes ut sobrii sint, pudici, prudentes, sani in fide, in dilectione, in patientia :</div>
<div n="3" type="v">anus similiter in habitu sancto, non criminatrices, non multo vino servientes, bene docentes :</div>
<div n="4" type="v">ut prudentiam doceant adolescentulas, ut viros suos ament, filios suos diligant,</div>
<div n="5" type="v">prudentes, castas, sobrias, domus curam habentes, benignas, subditas viris suis, ut non blasphemetur verbum Dei.</div>
<div n="6" type="v">Juvenes similiter hortare ut sobrii sint.</div>
<div n="7" type="v">In omnibus teipsum præbe exemplum bonorum operum, in doctrina, in integritate, in gravitate,</div>
<div n="8" type="v">verbum sanum, irreprehensibile : ut is qui ex adverso est, vereatur, nihil habens malum dicere de nobis.</div>
<div n="9" type="v">Servos dominis suis subditos esse, in omnibus placentes, non contradicentes,</div>
<div n="10" type="v">non fraudantes, sed in omnibus fidem bonam ostendentes : ut doctrinam Salvatoris nostri Dei ornent in omnibus.</div>
<div n="11" type="v">Apparuit enim gratia Dei Salvatoris nostri omnibus hominibus,</div>
<div n="12" type="v">erudiens nos, ut abnegantes impietatem, et sæcularia desideria, sobrie, et juste, et pie vivamus in hoc sæculo,</div>
<div n="13" type="v">exspectantes beatam spem, et adventum gloriæ magni Dei, et Salvatoris nostri Jesu Christi :</div>
<div n="14" type="v">qui dedit semetipsum pro nobis, ut nos redimeret ab omni iniquitate, et mundaret sibi populum acceptabilem, sectatorem bonorum operum.</div>
<div n="15" type="v">Hæc loquere, et exhortare, et argue cum omni imperio. Nemo te contemnat.</div>
</div>
<div n="3" type="ch">
<div n="1" type="v">Admone illos principibus, et potestatibus subditos esse, dicto obedire, ad omne opus bonum paratos esse :</div>
<div n="2" type="v">neminem blasphemare, non litigiosos esse, sed modestos, omnem ostendentes mansuetudinem ad omnes homines.</div>
<div n="3" type="v">Eramus enim aliquando et nos insipientes, increduli, errantes, servientes desideriis, et voluptatibus variis, in malitia et invidia agentes, odibiles, odientes invicem.</div>
<div n="4" type="v">Cum autem benignitas et humanitas apparuit Salvatoris nostri Dei,</div>
<div n="5" type="v">non ex operibus justitiæ, quæ fecimus nos, sed secundum suam misericordiam salvos nos fecit per lavacrum regenerationis et renovationis Spiritus Sancti,</div>
<div n="6" type="v">quem effudit in nos abunde per Jesum Christum Salvatorem nostrum :</div>
<div n="7" type="v">ut justificati gratia ipsius, hæredes simus secundum spem vitæ æternæ.</div>
<div n="8" type="v">Fidelis sermo est : et de his volo te confirmare : ut curent bonis operibus præesse qui credunt Deo. Hæc sunt bona, et utilia hominibus.</div>
<div n="9" type="v">Stultas autem quæstiones, et genealogias, et contentiones, et pugnas legis devita : sunt enim inutiles, et vanæ.</div>
<div n="10" type="v">Hæreticum hominem post unam et secundam correptionem devita :</div>
<div n="11" type="v">sciens quia subversus est, qui ejusmodi est, et delinquit, cum sit proprio judicio condemnatus.</div>
<div n="12" type="v">Cum misero ad te Artemam, aut Tychicum, festina ad me venire Nicopolim : ibi enim statui hiemare.</div>
<div n="13" type="v">Zenam legisperitum et Apollo sollicite præmitte, ut nihil illis desit.</div>
<div n="14" type="v">Discant autem et nostri bonis operibus præesse ad usus necessarios : ut non sint infructuosi.</div>
<div n="15" type="v">Salutant te qui mecum sunt omnes : saluta eos qui nos amant in fide. Gratia Dei cum omnibus vobis. Amen.</div>
</div>
</div>
<div n="Phlm" type="bk">

<div n="1" type="v">Paulus vinctus Christi Jesu, et Timotheus frater, Philemoni dilecto, et adjutori nostro,</div>
<div n="2" type="v">et Appiæ sorori carissimæ, et Archippo commilitoni nostro, et ecclesiæ, quæ in domo tua est.</div>
<div n="3" type="v">Gratia vobis, et pax a Deo Patre nostro, et Domino Jesu Christo.</div>
<div n="4" type="v">Gratias ago Deo meo, semper memoriam tui faciens in orationibus meis,</div>
<div n="5" type="v">audiens caritatem tuam, et fidem, quam habes in Domino Jesu, et in omnes sanctos :</div>
<div n="6" type="v">ut communicatio fidei tuæ evidens fiat in agnitione omnis operis boni, quod est in vobis in Christo Jesu.</div>
<div n="7" type="v">Gaudium enim magnum habui, et consolationem in caritate tua : quia viscera sanctorum requieverunt per te, frater.</div>
<div n="8" type="v">Propter quod multam fiduciam habens in Christo Jesu imperandi tibi quod ad rem pertinet :</div>
<div n="9" type="v">propter caritatem magis obsecro, cum sis talis, ut Paulus senex, nunc autem et vinctus Jesu Christi :</div>
<div n="10" type="v">obsecro te pro meo filio, quem genui in vinculis, Onesimo,</div>
<div n="11" type="v">qui tibi aliquando inutilis fuit, nunc autem et mihi et tibi utilis,</div>
<div n="12" type="v">quem remisi tibi. Tu autem illum, ut mea viscera, suscipe :</div>
<div n="13" type="v">quem ego volueram mecum detinere, ut pro te mihi ministraret in vinculis Evangelii :</div>
<div n="14" type="v">sine consilio autem tuo nihil volui facere, uti ne velut ex necessitate bonum tuum esset, sed voluntarium.</div>
<div n="15" type="v">Forsitan enim ideo discessit ad horam a te, ut æternum illum reciperes :</div>
<div n="16" type="v">jam non ut servum, sed pro servo carissimum fratrem, maxime mihi : quanto autem magis tibi et in carne, et in Domino ?</div>
<div n="17" type="v">Si ergo habes me socium, suscipe illum sicut me :</div>
<div n="18" type="v">si autem aliquid nocuit tibi, aut debet, hoc mihi imputa.</div>
<div n="19" type="v">Ego Paulus scripsi mea manu : ego reddam, ut non dicam tibi, quod et teipsum mihi debes :</div>
<div n="20" type="v">ita, frater. Ego te fruar in Domino : refice viscera mea in Domino.</div>
<div n="21" type="v">Confidens in obedientia tua scripsi tibi : sciens quoniam et super id, quod dico, facies.</div>
<div n="22" type="v">Simul autem et para mihi hospitium : nam spero per orationes vestras donari me vobis.</div>
<div n="23" type="v">Salutat te Epaphras concaptivus meus in Christo Jesu,</div>
<div n="24" type="v">Marcus, Aristarchus, Demas, et Lucas, adjutores mei.</div>
<div n="25" type="v">Gratia Domini nostri Jesu Christi cum spiritu vestro. Amen.</div>

</div>
<div n="Heb" type="bk">
<div n="1" type="ch">
<div n="1" type="v">Multifariam, multisque modis olim Deus loquens patribus in prophetis :</div>
<div n="2" type="v">novissime, diebus istis locutus est nobis in Filio, quem constituit hæredem universorum, per quem fecit et sæcula :</div>
<div n="3" type="v">qui cum sit splendor gloriæ, et figura substantiæ ejus, portansque omnia verbo virtutis suæ, purgationem peccatorum faciens, sedet ad dexteram majestatis in excelsis :</div>
<div n="4" type="v">tanto melior angelis effectus, quanto differentius præ illis nomen hæreditavit.</div>
<div n="5" type="v">Cui enim dixit aliquando angelorum : Filius meus es tu, ego hodie genui te ? Et rursum : Ego ero illi in patrem, et ipse erit mihi in filium ?</div>
<div n="6" type="v">Et cum iterum introducit primogenitum in orbem terræ, dicit : Et adorent eum omnes angeli Dei.</div>
<div n="7" type="v">Et ad angelos quidem dicit : Qui facit angelos suos spiritus, et ministros suos flammam ignis.</div>
<div n="8" type="v">Ad Filium autem : Thronus tuus Deus in sæculum sæculi : virga æquitatis, virga regni tui.</div>
<div n="9" type="v">Dilexisti justitiam, et odisti iniquitatem : propterea unxit te Deus, Deus tuus, oleo exultationis præ participibus tuis.</div>
<div n="10" type="v">Et : Tu in principio Domine terram fundasti : et opera manuum tuarum sunt cæli.</div>
<div n="11" type="v">Ipsi peribunt, tu autem permanebis, et omnes ut vestimentum veterascent :</div>
<div n="12" type="v">et velut amictum mutabis eos, et mutabuntur : tu autem idem ipse es, et anni tui non deficient.</div>
<div n="13" type="v">Ad quem autem angelorum dixit aliquando : Sede a dextris meis, quoadusque ponam inimicos tuos scabellum pedum tuorum ?</div>
<div n="14" type="v">Nonne omnes sunt administratorii spiritus, in ministerium missi propter eos, qui hæreditatem capient salutis ?</div>
</div>
<div n="2" type="ch">
<div n="1" type="v">Propterea abundantius oportet observare nos ea quæ audivimus, ne forte pereffluamus.</div>
<div n="2" type="v">Si enim qui per angelos dictus est sermo, factus est firmus, et omnis prævaricatio, et inobedientia accepit justam mercedis retributionem :</div>
<div n="3" type="v">quomodo nos effugiemus si tantam neglexerimus salutem ? quæ cum initium accepisset enarrari per Dominum ab eis, qui audierunt, in nos confirmata est,</div>
<div n="4" type="v">contestante Deo signis et portentis, et variis virtutibus, et Spiritus Sancti distributionibus secundum suam voluntatem.</div>
<div n="5" type="v">Non enim angelis subjecit Deus orbem terræ futurum, de quo loquimur.</div>
<div n="6" type="v">Testatus est autem in quodam loco quis, dicens : Quid est homo quod memor es ejus, aut filius hominis quoniam visitas eum ?</div>
<div n="7" type="v">Minuisti eum paulo minus ab angelis : gloria et honore coronasti eum : et constituisti eum super opera manuum tuarum.</div>
<div n="8" type="v">Omnia subjecisti sub pedibus ejus. In eo enim quod omnia ei subjecit, nihil dimisit non subjectum ei. Nunc autem necdum videmus omnia subjecta ei.</div>
<div n="9" type="v">Eum autem, qui modico quam angeli minoratus est, videmus Jesum propter passionem mortis, gloria et honore coronatum : ut, gratia Dei, pro omnibus gustaret mortem.</div>
<div n="10" type="v">Decebat enim eum, propter quem omnia, et per quem omnia, qui multos filios in gloriam adduxerat, auctorem salutis eorum per passionem consummare.</div>
<div n="11" type="v">Qui enim sanctificat, et qui sanctificantur, ex uno omnes. Propter quam causam non confunditur fratres eos vocare, dicens :</div>
<div n="12" type="v">Nuntiabo nomen tuum fratribus meis : in medio ecclesiæ laudabo te.</div>
<div n="13" type="v">Et iterum : Ego ero fidens in eum. Et iterum : Ecce ego, et pueri mei, quos dedit mihi Deus.</div>
<div n="14" type="v">Quia ergo pueri communicaverunt carni, et sanguini, et ipse similiter participavit eisdem : ut per mortem destrueret eum qui habebat mortis imperium, id est, diabolum :</div>
<div n="15" type="v">et liberaret eos qui timore mortis per totam vitam obnoxii erant servituti.</div>
<div n="16" type="v">Nusquam enim angelos apprehendit, sed semen Abrahæ apprehendit.</div>
<div n="17" type="v">Unde debuit per omnia fratribus similari, ut misericors fieret, et fidelis pontifex ad Deum, ut repropitiaret delicta populi.</div>
<div n="18" type="v">In eo enim, in quo passus est ipse et tentatus, potens est et eis, qui tentantur, auxiliari.</div>
</div>
<div n="3" type="ch">
<div n="1" type="v">Unde, fratres sancti, vocationis cælestis participes, considerate Apostolum, et pontificem confessionis nostræ Jesum :</div>
<div n="2" type="v">qui fidelis est ei, qui fecit illum, sicut et Moyses in omni domo ejus.</div>
<div n="3" type="v">Amplioris enim gloriæ iste præ Moyse dignus est habitus, quanto ampliorem honorem habet domus, qui fabricavit illam.</div>
<div n="4" type="v">Omnis namque domus fabricatur ab aliquo : qui autem omnia creavit, Deus est.</div>
<div n="5" type="v">Et Moyses quidem fidelis erat in tota domo ejus tamquam famulus, in testimonium eorum, quæ dicenda erant :</div>
<div n="6" type="v">Christus vero tamquam filius in domo sua : quæ domus sumus nos, si fiduciam, et gloriam spei usque ad finem, firmam retineamus.</div>
<div n="7" type="v">Quapropter sicut dicit Spiritus Sanctus : Hodie si vocem ejus audieritis,</div>
<div n="8" type="v">nolite obdurare corda vestra, sicut in exacerbatione secundum diem tentationis in deserto,</div>
<div n="9" type="v">ubi tentaverunt me patres vestri : probaverunt, et viderunt opera mea</div>
<div n="10" type="v">quadraginta annis : propter quod infensus fui generationi huic, et dixi : Semper errant corde. Ipsi autem non cognoverunt vias meas,</div>
<div n="11" type="v">sicut juravi in ira mea : Si introibunt in requiem meam.</div>
<div n="12" type="v">Videte fratres, ne forte sit in aliquo vestrum cor malum incredulitatis, discedendi a Deo vivo :</div>
<div n="13" type="v">sed adhortamini vosmetipsos per singulos dies, donec hodie cognominatur, ut non obduretur quis ex vobis fallacia peccati.</div>
<div n="14" type="v">Participes enim Christi effecti sumus, si tamen initium substantiæ ejus usque ad finem firmum retineamus.</div>
<div n="15" type="v">Dum dicitur : Hodie si vocem ejus audieritis, nolite obdurare corda vestra, quemadmodum in illa exacerbatione.</div>
<div n="16" type="v">Quidam enim audientes exacerbaverunt : sed non universi qui profecti sunt ex Ægypto per Moysen.</div>
<div n="17" type="v">Quibus autem infensus est quadraginta annis ? nonne illis qui peccaverunt, quorum cadavera prostrata sunt in deserto ?</div>
<div n="18" type="v">Quibus autem juravit non introire in requiem ipsius, nisi illis qui increduli fuerunt ?</div>
<div n="19" type="v">Et videmus, quia non potuerunt introire propter incredulitatem.</div>
</div>
<div n="4" type="ch">
<div n="1" type="v">Timeamus ergo ne forte relicta pollicitatione introëundi in requiem ejus, existimetur aliquis ex vobis deesse.</div>
<div n="2" type="v">Etenim et nobis nuntiatum est, quemadmodum et illis : sed non profuit illis sermo auditus, non admistus fidei ex iis quæ audierunt.</div>
<div n="3" type="v">Ingrediemur enim in requiem, qui credidimus : quemadmodum dixit : Sicut juravi in ira mea : Si introibunt in requiem meam : et quidem operibus ab institutione mundi perfectis.</div>
<div n="4" type="v">Dixit enim in quodam loco de die septima sic : Et requievit Deus die septima ab omnibus operibus suis.</div>
<div n="5" type="v">Et in isto rursum : Si introibunt in requiem meam.</div>
<div n="6" type="v">Quoniam ergo superest introire quosdam in illam, et ii, quibus prioribus annuntiatum est, non introierunt propter incredulitatem :</div>
<div n="7" type="v">iterum terminat diem quemdam, Hodie, in David dicendo, post tantum temporis, sicut supra dictum est : Hodie si vocem ejus audieritis, nolite obdurare corda vestra.</div>
<div n="8" type="v">Nam si eis Jesus requiem præstitisset, numquam de alia loqueretur, posthac, die.</div>
<div n="9" type="v">Itaque relinquitur sabbatismus populo Dei.</div>
<div n="10" type="v">Qui enim ingressus est in requiem ejus, etiam ipse requievit ab operibus suis, sicut a suis Deus.</div>
<div n="11" type="v">Festinemus ergo ingredi in illam requiem : ut ne in idipsum quis incidat incredulitatis exemplum.</div>
<div n="12" type="v">Vivus est enim sermo Dei, et efficax et penetrabilior omni gladio ancipiti : et pertingens usque ad divisionem animæ ac spiritus : compagum quoque ac medullarum, et discretor cogitationum et intentionum cordis.</div>
<div n="13" type="v">Et non est ulla creatura invisibilis in conspectu ejus : omnia autem nuda et aperta sunt oculis ejus, ad quem nobis sermo.</div>
<div n="14" type="v">Habentes ergo pontificem magnum qui penetravit cælos, Jesum Filium Dei, teneamus confessionem.</div>
<div n="15" type="v">Non enim habemus pontificem qui non possit compati infirmitatibus nostris : tentatum autem per omnia pro similitudine absque peccato.</div>
<div n="16" type="v">Adeamus ergo cum fiducia ad thronum gratiæ : ut misericordiam consequamur, et gratiam inveniamus in auxilio opportuno.</div>
</div>
<div n="5" type="ch">
<div n="1" type="v">Omnis namque pontifex ex hominibus assumptus, pro hominibus constituitur in iis quæ sunt ad Deum, ut offerat dona, et sacrificia pro peccatis :</div>
<div n="2" type="v">qui condolere possit iis qui ignorant et errant : quoniam et ipse circumdatus est infirmitate :</div>
<div n="3" type="v">et propterea debet, quemadmodum pro populo, ita etiam et pro semetipso offerre pro peccatis.</div>
<div n="4" type="v">Nec quisquam sumit sibi honorem, sed qui vocatur a Deo, tamquam Aaron.</div>
<div n="5" type="v">Sic et Christus non semetipsum clarificavit ut pontifex fieret : sed qui locutus est ad eum : Filius meus es tu, ego hodie genui te.</div>
<div n="6" type="v">Quemadmodum et in alio loco dicit : Tu es sacerdos in æternum, secundum ordinem Melchisedech.</div>
<div n="7" type="v">Qui in diebus carnis suæ preces, supplicationesque ad eum qui possit illum salvum facere a morte cum clamore valido, et lacrimis offerens, exauditus est pro sua reverentia.</div>
<div n="8" type="v">Et quidem cum esset Filius Dei, didicit ex iis, quæ passus est, obedientiam :</div>
<div n="9" type="v">et consummatus, factus est omnibus obtemperantibus sibi, causa salutis æternæ,</div>
<div n="10" type="v">appellatus a Deo pontifex juxta ordinem Melchisedech.</div>
<div n="11" type="v">De quo nobis grandis sermo, et ininterpretabilis ad dicendum : quoniam imbecilles facti estis ad audiendum.</div>
<div n="12" type="v">Etenim cum deberetis magistri esse propter tempus, rursum indigetis ut vos doceamini quæ sint elementa exordii sermonum Dei : et facti estis quibus lacte opus sit, non solido cibo.</div>
<div n="13" type="v">Omnis enim, qui lactis est particeps, expers est sermonis justitiæ : parvulus enim est.</div>
<div n="14" type="v">Perfectorum autem est solidus cibus : eorum, qui pro consuetudine exercitatos habent sensus ad discretionem boni ac mali.</div>
</div>
<div n="6" type="ch">
<div n="1" type="v">Quapropter intermittentes inchoationis Christi sermonem, ad perfectiora feramur, non rursum jacientes fundamentum pœnitentiæ ab operibus mortuis, et fidei ad Deum,</div>
<div n="2" type="v">baptismatum doctrinæ, impositionis quoque manuum, ac resurrectionis mortuorum, et judicii æterni.</div>
<div n="3" type="v">Et hoc faciemus, si quidem permiserit Deus.</div>
<div n="4" type="v">Impossibile est enim eos qui semel sunt illuminati, gustaverunt etiam donum cæleste, et participes facti sunt Spiritus Sancti,</div>
<div n="5" type="v">gustaverunt nihilominus bonum Dei verbum, virtutesque sæculi venturi,</div>
<div n="6" type="v">et prolapsi sunt ; rursus renovari ad pœnitentiam, rursum crucifigentes sibimetipsis Filium Dei, et ostentui habentes.</div>
<div n="7" type="v">Terra enim sæpe venientem super se bibens imbrem, et generans herbam opportunam illis, a quibus colitur, accipit benedictionem a Deo :</div>
<div n="8" type="v">proferens autem spinas ac tribulos, reproba est, et maledicto proxima : cujus consummatio in combustionem.</div>
<div n="9" type="v">Confidimus autem de vobis dilectissimi meliora, et viciniora saluti : tametsi ita loquimur.</div>
<div n="10" type="v">Non enim injustus Deus, ut obliviscatur operis vestri, et dilectionis, quam ostendistis in nomine ipsius, qui ministrastis sanctis, et ministratis.</div>
<div n="11" type="v">Cupimus autem unumquemque vestrum eamdem ostentare sollicitudinem ad expletionem spei usque in finem :</div>
<div n="12" type="v">ut non segnes efficiamini, verum imitatores eorum, qui fide, et patientia hæreditabunt promissiones.</div>
<div n="13" type="v">Abrahæ namque promittens Deus, quoniam neminem habuit, per quem juraret, majorem, juravit per semetipsum,</div>
<div n="14" type="v">dicens : Nisi benedicens benedicam te, et multiplicans multiplicabo te.</div>
<div n="15" type="v">Et sic longanimiter ferens, adeptus est repromissionem.</div>
<div n="16" type="v">Homines enim per majorem sui jurant : et omnis controversiæ eorum finis, ad confirmationem, est juramentum.</div>
<div n="17" type="v">In quo abundantius volens Deus ostendere pollicitationis hæredibus, immobilitatem consilii sui, interposuit jusjurandum :</div>
<div n="18" type="v">ut per duas res immobiles, quibus impossibile est mentiri Deum, fortissimum solatium habeamus, qui confugimus ad tenendam propositam spem,</div>
<div n="19" type="v">quam sicut anchoram habemus animæ tutam ac firmam, et incedentem usque ad interiora velaminis,</div>
<div n="20" type="v">ubi præcursor pro nobis introivit Jesus, secundum ordinem Melchisedech pontifex factus in æternum.</div>
</div>
<div n="7" type="ch">
<div n="1" type="v">Hic enim Melchisedech, rex Salem, sacerdos Dei summi, qui obviavit Abrahæ regresso a cæde regum, et benedixit ei :</div>
<div n="2" type="v">cui et decimas omnium divisit Abraham : primum quidem qui interpretatur rex justitiæ : deinde autem et rex Salem, quod est, rex pacis,</div>
<div n="3" type="v">sine patre, sine matre, sine genealogia, neque initium dierum, neque finem vitæ habens, assimilatus autem Filio Dei, manet sacerdos in perpetuum.</div>
<div n="4" type="v">Intuemini autem quantus sit hic, cui et decimas dedit de præcipuis Abraham patriarcha.</div>
<div n="5" type="v">Et quidem de filiis Levi sacerdotium accipientes, mandatum habent decimas sumere a populo secundum legem, id est, a fratribus suis : quamquam et ipsi exierint de lumbis Abrahæ.</div>
<div n="6" type="v">Cujus autem generatio non annumeratur in eis, decimas sumpsit ab Abraham, et hunc, qui habebat repromissiones, benedixit.</div>
<div n="7" type="v">Sine ulla autem contradictione, quod minus est, a meliore benedicitur.</div>
<div n="8" type="v">Et hic quidem, decimas morientes homines accipiunt : ibi autem contestatur, quia vivit.</div>
<div n="9" type="v">Et (ut ita dictum sit) per Abraham, et Levi, qui decimas accepit, decimatus est :</div>
<div n="10" type="v">adhuc enim in lumbis patris erat, quando obviavit ei Melchisedech.</div>
<div n="11" type="v">Si ergo consummatio per sacerdotium Leviticum erat (populus enim sub ipso legem accepit) quid adhuc necessarium fuit secundum ordinem Melchisedech, alium surgere sacerdotem, et non secundum ordinem Aaron dici ?</div>
<div n="12" type="v">Translato enim sacerdotio, necesse erat ut et legis translatio fiat.</div>
<div n="13" type="v">In quo enim hæc dicuntur, de alia tribu est, de qua nullus altari præsto fuit.</div>
<div n="14" type="v">Manifestum est enim quod ex Juda ortus sit Dominus noster : in qua tribu nihil de sacerdotibus Moyses locutus est.</div>
<div n="15" type="v">Et amplius adhuc manifestum est : si secundum similitudinem Melchisedech exsurgat alius sacerdos,</div>
<div n="16" type="v">qui non secundum legem mandati carnalis factus est, sed secundum virtutem vitæ insolubilis.</div>
<div n="17" type="v">Contestatur enim : Quoniam tu es sacerdos in æternum, secundum ordinem Melchisedech.</div>
<div n="18" type="v">Reprobatio quidem fit præcedentis mandati, propter infirmitatem ejus, et inutilitatem :</div>
<div n="19" type="v">nihil enim ad perfectum adduxit lex : introductio vero melioris spei, per quam proximamus ad Deum.</div>
<div n="20" type="v">Et quantum est non sine jurejurando (alii quidem sine jurejurando sacerdotes facti sunt,</div>
<div n="21" type="v">hic autem cum jurejurando per eum, qui dixit ad illum : Juravit Dominus, et non pœnitebit eum : tu es sacerdos in æternum) :</div>
<div n="22" type="v">in tantum melioris testamenti sponsor factus est Jesus.</div>
<div n="23" type="v">Et alii quidem plures facti sunt sacerdotes, idcirco quod morte prohiberentur permanere :</div>
<div n="24" type="v">hic autem eo quod maneat in æternum, sempiternum habet sacerdotium.</div>
<div n="25" type="v">Unde et salvare in perpetuum potest accedentes per semetipsum ad Deum : semper vivens ad interpellandum pro nobis.</div>
<div n="26" type="v">Talis enim decebat ut nobis esset pontifex, sanctus, innocens, impollutus, segregatus a peccatoribus, et excelsior cælis factus :</div>
<div n="27" type="v">qui non habet necessitatem quotidie, quemadmodum sacerdotes, prius pro suis delictis hostias offerre, deinde pro populi : hoc enim fecit semel, seipsum offerendo.</div>
<div n="28" type="v">Lex enim homines constituit sacerdotes infirmitatem habentes : sermo autem jurisjurandi, qui post legem est, Filium in æternum perfectum.</div>
</div>
<div n="8" type="ch">
<div n="1" type="v">Capitulum autem super ea quæ dicuntur : Talem habemus pontificem, qui consedit in dextera sedis magnitudinis in cælis,</div>
<div n="2" type="v">sanctorum minister, et tabernaculi veri, quod fixit Dominus, et non homo.</div>
<div n="3" type="v">Omnis enim pontifex ad offerendum munera, et hostias constituitur : unde necesse est et hunc habere aliquid, quod offerat.</div>
<div n="4" type="v">Si ergo esset super terram, nec esset sacerdos : cum essent qui offerent secundum legem munera,</div>
<div n="5" type="v">qui exemplari, et umbræ deserviunt cælestium. Sicut responsum est Moysi, cum consummaret tabernaculum : Vide (inquit) omnia facito secundum exemplar, quod tibi ostensum est in monte.</div>
<div n="6" type="v">Nunc autem melius sortitus est ministerium, quanto et melioris testamenti mediator est, quod in melioribus repromissionibus sancitum est.</div>
<div n="7" type="v">Nam si illud prius culpa vacasset, non utique secundi locus inquireretur.</div>
<div n="8" type="v">Vituperans enim eos dicit : Ecce dies venient, dicit Dominus : et consummabo super domum Israël, et super domum Juda, testamentum novum,</div>
<div n="9" type="v">non secundum testamentum quod feci patribus eorum in die qua apprehendi manum eorum ut educerem illos de terra Ægypti : quoniam ipsi non permanserunt in testamento meo : et ego neglexi eos, dicit Dominus.</div>
<div n="10" type="v">Quia hoc est testamentum quod disponam domui Israël post dies illos, dicit Dominus : dando leges meas in mentem eorum, et in corde eorum superscribam eas : et ero eis in Deum, et ipsi erunt mihi in populum :</div>
<div n="11" type="v">et non docebit unusquisque proximum suum, et unusquisque fratrem suum, dicens : Cognosce Dominum : quoniam omnes scient me a minore usque ad majorem eorum :</div>
<div n="12" type="v">quia propitius ero iniquitatibus eorum, et peccatorum eorum jam non memorabor.</div>
<div n="13" type="v">Dicendo autem novum : veteravit prius. Quod autem antiquatur, et senescit, prope interitum est.</div>
</div>
<div n="9" type="ch">
<div n="1" type="v">Habuit quidem et prius justificationes culturæ, et Sanctum sæculare.</div>
<div n="2" type="v">Tabernaculum enim factum est primum, in quo erant candelabra, et mensa, et propositio panum, quæ dicitur Sancta.</div>
<div n="3" type="v">Post velamentum autem secundum, tabernaculum, quod dicitur Sancta sanctorum :</div>
<div n="4" type="v">aureum habens thuribulum, et arcam testamenti circumtectam ex omni parte auro, in qua urna aurea habens manna, et virga Aaron, quæ fronduerat, et tabulæ testamenti,</div>
<div n="5" type="v">superque eam erant cherubim gloriæ obumbrantia propitiatorium : de quibus non est modo dicendum per singula.</div>
<div n="6" type="v">His vero ita compositis, in priori quidem tabernaculo semper introibant sacerdotes, sacrificiorum officia consummantes :</div>
<div n="7" type="v">in secundo autem semel in anno solus pontifex non sine sanguine, quem offert pro sua et populi ignorantia :</div>
<div n="8" type="v">hoc significante Spiritu Sancto, nondum propalatam esse sanctorum viam, adhuc priore tabernaculo habente statum :</div>
<div n="9" type="v">quæ parabola est temporis instantis : juxta quam munera, et hostiæ offeruntur, quæ non possunt juxta conscientiam perfectum facere servientem, solummodo in cibis, et in potibus,</div>
<div n="10" type="v">et variis baptismatibus, et justitiis carnis usque ad tempus correctionis impositis.</div>
<div n="11" type="v">Christus autem assistens pontifex futurorum bonorum, per amplius et perfectius tabernaculum, non manufactum, id est, non hujus creationis :</div>
<div n="12" type="v">neque per sanguinem hircorum aut vitulorum, sed per proprium sanguinem introivit semel in Sancta, æterna redemptione inventa.</div>
<div n="13" type="v">Si enim sanguis hircorum et taurorum, et cinis vitulæ aspersus inquinatos sanctificat ad emundationem carnis :</div>
<div n="14" type="v">quanto magis sanguis Christi, qui per Spiritum Sanctum semetipsum obtulit immaculatum Deo, emundabit conscientiam nostram ab operibus mortuis, ad serviendum Deo viventi ?</div>
<div n="15" type="v">Et ideo novi testamenti mediator est : ut morte intercedente, in redemptionem earum prævaricationum, quæ erant sub priori testamento, repromissionem accipiant qui vocati sunt æternæ hæreditatis.</div>
<div n="16" type="v">Ubi enim testamentum est, mors necesse est intercedat testatoris.</div>
<div n="17" type="v">Testamentum enim in mortuis confirmatum est : alioquin nondum valet, dum vivit qui testatus est.</div>
<div n="18" type="v">Unde nec primum quidem sine sanguine dedicatum est.</div>
<div n="19" type="v">Lecto enim omni mandato legis a Moyse universo populo, accipiens sanguinem vitulorum et hircorum cum aqua, et lana coccinea, et hyssopo, ipsum quoque librum, et omnem populum aspersit,</div>
<div n="20" type="v">dicens : Hic sanguis testamenti, quod mandavit ad vos Deus.</div>
<div n="21" type="v">Etiam tabernaculum et omnia vasa ministerii sanguine similiter aspersit.</div>
<div n="22" type="v">Et omnia pene in sanguine secundum legem mundantur : et sine sanguinis effusione non fit remissio.</div>
<div n="23" type="v">Necesse est ergo exemplaria quidem cælestium his mundari : ipsa autem cælestia melioribus hostiis quam istis.</div>
<div n="24" type="v">Non enim in manufacta Sancta Jesus introivit exemplaria verorum : sed in ipsum cælum, ut appareat nunc vultui Dei pro nobis :</div>
<div n="25" type="v">neque ut sæpe offerat semetipsum, quemadmodum pontifex intrat in Sancta per singulos annos in sanguine alieno :</div>
<div n="26" type="v">alioquin oportebat eum frequenter pati ab origine mundi : nunc autem semel in consummatione sæculorum, ad destitutionem peccati, per hostiam suam apparuit.</div>
<div n="27" type="v">Et quemadmodum statutum est hominibus semel mori, post hoc autem judicium :</div>
<div n="28" type="v">sic et Christus semel oblatus est ad multorum exhaurienda peccata : secundo sine peccato apparebit exspectantibus se, in salutem.</div>
</div>
<div n="10" type="ch">
<div n="1" type="v">Umbram enim habens lex futurorum bonorum, non ipsam imaginem rerum : per singulos annos, eisdem ipsis hostiis quas offerunt indesinenter, numquam potest accedentes perfectos facere :</div>
<div n="2" type="v">alioquin cessassent offerri : ideo quod nullam haberent ultra conscientiam peccati, cultores semel mundati :</div>
<div n="3" type="v">sed in ipsis commemoratio peccatorum per singulos annos fit.</div>
<div n="4" type="v">Impossibile enim est sanguine taurorum et hircorum auferri peccata.</div>
<div n="5" type="v">Ideo ingrediens mundum dicit : Hostiam et oblationem noluisti : corpus autem aptasti mihi :</div>
<div n="6" type="v">holocautomata pro peccato non tibi placuerunt.</div>
<div n="7" type="v">Tunc dixi : Ecce venio : in capite libri scriptum est de me : Ut faciam, Deus, voluntatem tuam.</div>
<div n="8" type="v">Superius dicens : Quia hostias, et oblationes, et holocautomata pro peccato noluisti, nec placita sunt tibi, quæ secundum legem offeruntur,</div>
<div n="9" type="v">tunc dixi : Ecce venio, ut faciam, Deus, voluntatem tuam : aufert primum, ut sequens statuat.</div>
<div n="10" type="v">In qua voluntate sanctificati sumus per oblationem corporis Jesu Christi semel.</div>
<div n="11" type="v">Et omnis quidem sacerdos præsto est quotidie ministrans, et easdem sæpe offerens hostias, quæ numquam possunt auferre peccata :</div>
<div n="12" type="v">hic autem unam pro peccatis offerens hostiam, in sempiternum sedet in dextera Dei,</div>
<div n="13" type="v">de cetero exspectans donec ponantur inimici ejus scabellum pedum ejus.</div>
<div n="14" type="v">Una enim oblatione, consummavit in sempiternum sanctificatos.</div>
<div n="15" type="v">Contestatur autem nos et Spiritus Sanctus. Postquam enim dixit :</div>
<div n="16" type="v">Hoc autem testamentum, quod testabor ad illos post dies illos, dicit Dominus, dando leges meas in cordibus eorum, et in mentibus eorum superscribam eas :</div>
<div n="17" type="v">et peccatorum, et iniquitatum eorum jam non recordabor amplius.</div>
<div n="18" type="v">Ubi autem horum remissio : jam non est oblatio pro peccato.</div>
<div n="19" type="v">Habentes itaque, fratres, fiduciam in introitu sanctorum in sanguine Christi,</div>
<div n="20" type="v">quam initiavit nobis viam novam, et viventem per velamen, id est, carnem suam,</div>
<div n="21" type="v">et sacerdotem magnum super domum Dei :</div>
<div n="22" type="v">accedamus cum vero corde in plenitudine fidei, aspersi corda a conscientia mala, et abluti corpus aqua munda,</div>
<div n="23" type="v">teneamus spei nostræ confessionem indeclinabilem (fidelis enim est qui repromisit),</div>
<div n="24" type="v">et consideremus invicem in provocationem caritatis, et bonorum operum :</div>
<div n="25" type="v">non deserentes collectionem nostram, sicut consuetudinis est quibusdam, sed consolantes, et tanto magis quanto videritis appropinquantem diem.</div>
<div n="26" type="v">Voluntarie enim peccantibus nobis post acceptam notitiam veritatis, jam non relinquitur pro peccatis hostia,</div>
<div n="27" type="v">terribilis autem quædam exspectatio judicii, et ignis æmulatio, quæ consumptura est adversarios.</div>
<div n="28" type="v">Irritam quis faciens legem Moysi, sine ulla miseratione duobus vel tribus testibus moritur :</div>
<div n="29" type="v">quanto magis putatis deteriora mereri supplicia qui Filium Dei conculcaverit, et sanguinem testamenti pollutum duxerit, in quo sanctificatus est, et spiritui gratiæ contumeliam fecerit ?</div>
<div n="30" type="v">Scimus enim qui dixit : Mihi vindicta, et ego retribuam. Et iterum : Quia judicabit Dominus populum suum.</div>
<div n="31" type="v">Horrendum est incidere in manus Dei viventis.</div>
<div n="32" type="v">Rememoramini autem pristinos dies, in quibus illuminati, magnum certamen sustinuistis passionum :</div>
<div n="33" type="v">et in altero quidem opprobriis et tribulationibus spectaculum facti : in altero autem socii taliter conversantium effecti.</div>
<div n="34" type="v">Nam et vinctis compassi estis, et rapinam bonorum vestrorum cum gaudio suscepistis, cognoscentes vos habere meliorem et manentem substantiam.</div>
<div n="35" type="v">Nolite itaque amittere confidentiam vestram, quæ magnam habet remunerationem.</div>
<div n="36" type="v">Patientia enim vobis necessaria est : ut voluntatem Dei facientes, reportetis promissionem.</div>
<div n="37" type="v">Adhuc enim modicum aliquantulum, qui venturus est, veniet, et non tardabit.</div>
<div n="38" type="v">Justus autem meus ex fide vivit : quod si subtraxerit se, non placebit animæ meæ.</div>
<div n="39" type="v">Nos autem non sumus subtractionis filii in perditionem, sed fidei in acquisitionem animæ.</div>
</div>
<div n="11" type="ch">
<div n="1" type="v">Est autem fides sperandarum substantia rerum, argumentum non apparentium.</div>
<div n="2" type="v">In hac enim testimonium consecuti sunt senes.</div>
<div n="3" type="v">Fide intelligimus aptata esse sæcula verbo Dei : ut ex invisibilibus visibilia fierent.</div>
<div n="4" type="v">Fide plurimam hostiam Abel, quam Cain, obtulit Deo, per quam testimonium consecutus est esse justus, testimonium perhibente muneribus ejus Deo, et per illam defunctus adhuc loquitur.</div>
<div n="5" type="v">Fide Henoch translatus est ne videret mortem, et non inveniebatur, quia transtulit illum Deus : ante translationem enim testimonium habuit placuisse Deo.</div>
<div n="6" type="v">Sine fide autem impossibile est placere Deo. Credere enim oportet accedentem ad Deum quia est, et inquirentibus se remunerator sit.</div>
<div n="7" type="v">Fide Noë responso accepto de iis quæ adhuc non videbantur, metuens aptavit arcam in salutem domus suæ, per quam damnavit mundum : et justitiæ, quæ per fidem est, hæres est institutus.</div>
<div n="8" type="v">Fide qui vocatur Abraham obedivit in locum exire, quem accepturus erat in hæreditatem : et exiit, nesciens quo iret.</div>
<div n="9" type="v">Fide demoratus est in terra repromissionis, tamquam in aliena, in casulis habitando cum Isaac et Jacob cohæredibus repromissionis ejusdem.</div>
<div n="10" type="v">Exspectabat enim fundamenta habentem civitatem : cujus artifex et conditor Deus.</div>
<div n="11" type="v">Fide et ipsa Sara sterilis virtutem in conceptionem seminis accepit, etiam præter tempus ætatis : quoniam fidelem credidit esse eum qui repromiserat.</div>
<div n="12" type="v">Propter quod et ab uno orti sunt (et hoc emortuo) tamquam sidera cæli in multitudinem, et sicut arena, quæ est ad oram maris, innumerabilis.</div>
<div n="13" type="v">Juxta fidem defuncti sunt omnes isti, non acceptis repromissionibus, sed a longe eas aspicientes, et salutantes, et confitentes quia peregrini et hospites sunt super terram.</div>
<div n="14" type="v">Qui enim hæc dicunt, significant se patriam inquirere.</div>
<div n="15" type="v">Et si quidem ipsius meminissent de qua exierunt, habebant utique tempus revertendi :</div>
<div n="16" type="v">nunc autem meliorem appetunt, id est, cælestem. Ideo non confunditur Deus vocari Deus eorum : paravit enim illis civitatem.</div>
<div n="17" type="v">Fide obtulit Abraham Isaac, cum tentaretur, et unigenitum offerebat, qui susceperat repromissiones :</div>
<div n="18" type="v">ad quem dictum est : Quia in Isaac vocabitur tibi semen :</div>
<div n="19" type="v">arbitrans quia et a mortuis suscitare potens est Deus : unde eum et in parabolam accepit.</div>
<div n="20" type="v">Fide et de futuris benedixit Isaac Jacob et Esau.</div>
<div n="21" type="v">Fide Jacob, moriens, singulos filiorum Joseph benedixit : et adoravit fastigium virgæ ejus.</div>
<div n="22" type="v">Fide Joseph, moriens, de profectione filiorum Israël memoratus est, et de ossibus suis mandavit.</div>
<div n="23" type="v">Fide Moyses, natus, occultatus est mensibus tribus a parentibus suis, eo quod vidissent elegantem infantem, et non timuerunt regis edictum.</div>
<div n="24" type="v">Fide Moyses grandis factus negavit se esse filium filiæ Pharaonis,</div>
<div n="25" type="v">magis eligens affligi cum populo Dei, quam temporalis peccati habere jucunditatem,</div>
<div n="26" type="v">majores divitias æstimans thesauro Ægyptiorum, improperium Christi : aspiciebat enim in remunerationem.</div>
<div n="27" type="v">Fide reliquit Ægyptum, non veritus animositatem regis : invisibilem enim tamquam videns sustinuit.</div>
<div n="28" type="v">Fide celebravit Pascha, et sanguinis effusionem : ne qui vastabat primitiva, tangeret eos.</div>
<div n="29" type="v">Fide transierunt mare Rubrum tamquam per aridam terram : quod experti Ægyptii, devorati sunt.</div>
<div n="30" type="v">Fide muri Jericho corruerunt, circuitu dierum septem.</div>
<div n="31" type="v">Fide Rahab meretrix non periit cum incredulis, excipiens exploratores cum pace.</div>
<div n="32" type="v">Et quid adhuc dicam ? deficiet enim me tempus enarrantem de Gedeon, Barac, Samson, Jephte, David, Samuel, et prophetis :</div>
<div n="33" type="v">qui per fidem vicerunt regna, operati sunt justitiam, adepti sunt repromissiones, obturaverunt ora leonum,</div>
<div n="34" type="v">extinxerunt impetum ignis, effugerunt aciem gladii, convaluerunt de infirmitate, fortes facti sunt in bello, castra verterunt exterorum :</div>
<div n="35" type="v">acceperunt mulieres de resurrectione mortuos suos : alii autem distenti sunt non suscipientes redemptionem ut meliorem invenirent resurrectionem.</div>
<div n="36" type="v">Alii vero ludibria, et verbera experti, insuper et vincula, et carceres :</div>
<div n="37" type="v">lapidati sunt, secti sunt, tentati sunt, in occisione gladii mortui sunt, circuierunt in melotis, in pellibus caprinis, egentes, angustiati, afflicti :</div>
<div n="38" type="v">quibus dignus non erat mundus : in solitudinibus errantes, in montibus, in speluncis, et in cavernis terræ.</div>
<div n="39" type="v">Et hi omnes testimonio fidei probati, non acceperunt repromissionem,</div>
<div n="40" type="v">Deo pro nobis melius aliquid providente, ut non sine nobis consummarentur.</div>
</div>
<div n="12" type="ch">
<div n="1" type="v">Ideoque et nos tantam habentes impositam nubem testium, deponentes omne pondus, et circumstans nos peccatum, per patientiam curramus ad propositum nobis certamen :</div>
<div n="2" type="v">aspicientes in auctorem fidei, et consummatorem Jesum, qui proposito sibi gaudio sustinuit crucem, confusione contempta, atque in dextera sedis Dei sedet.</div>
<div n="3" type="v">Recogitate enim eum qui talem sustinuit a peccatoribus adversum semetipsum contradictionem : ut ne fatigemini, animis vestris deficientes.</div>
<div n="4" type="v">Nondum enim usque ad sanguinem restitistis, adversus peccatum repugnantes :</div>
<div n="5" type="v">et obliti estis consolationis, quæ vobis tamquam filiis loquitur, dicens : Fili mi, noli negligere disciplinam Domini : neque fatigeris dum ab eo argueris.</div>
<div n="6" type="v">Quem enim diligit Dominus, castigat : flagellat autem omnem filium, quem recipit.</div>
<div n="7" type="v">In disciplina perseverate. Tamquam filiis vobis offert se Deus : quis enim filius, quem non corripit pater ?</div>
<div n="8" type="v">quod si extra disciplinam estis, cujus participes facti sunt omnes : ergo adulteri, et non filii estis.</div>
<div n="9" type="v">Deinde patres quidem carnis nostræ, eruditores habuimus, et reverebamur eos, non multo magis obtemperabimus Patri spirituum, et vivemus ?</div>
<div n="10" type="v">Et illi quidem in tempore paucorum dierum, secundum voluntatem suam erudiebant nos : hic autem ad id quod utile est in recipiendo sanctificationem ejus.</div>
<div n="11" type="v">Omnis autem disciplina in præsenti quidem videtur non esse gaudii, sed mœroris : postea autem fructum pacatissimum exercitatis per eam, reddet justitiæ.</div>
<div n="12" type="v">Propter quod remissas manus, et soluta genua erigite,</div>
<div n="13" type="v">et gressus rectos facite pedibus vestris : ut non claudicans quis erret, magis autem sanetur.</div>
<div n="14" type="v">Pacem sequimini cum omnibus, et sanctimoniam, sine qua nemo videbit Deum :</div>
<div n="15" type="v">contemplantes nequis desit gratiæ Dei : ne qua radix amaritudinis sursum germinans impediat, et per illam inquinentur multi.</div>
<div n="16" type="v">Ne quis fornicator, aut profanus ut Esau : qui propter unam escam vendidit primitiva sua :</div>
<div n="17" type="v">scitote enim quoniam et postea cupiens hæreditare benedictionem, reprobatus est : non enim invenit pœnitentiæ locum, quamquam cum lacrimis inquisisset eam.</div>
<div n="18" type="v">Non enim accessistis ad tractabilem montem, et accensibilem ignem, et turbinem, et caliginem, et procellam,</div>
<div n="19" type="v">et tubæ sonum, et vocem verborum, quam qui audierunt, excusaverunt se, ne eis fieret verbum.</div>
<div n="20" type="v">Non enim portabant quod dicebatur : Et si bestia tetigerit montem, lapidabitur.</div>
<div n="21" type="v">Et ita terribile erat quod videbatur. Moyses dixit : Exterritus sum, et tremebundus.</div>
<div n="22" type="v">Sed accessistis ad Sion montem, et civitatem Dei viventis, Jerusalem cælestem, et multorum millium angelorum frequentiam,</div>
<div n="23" type="v">et ecclesiam primitivorum, qui conscripti sunt in cælis, et judicem omnium Deum, et spiritus justorum perfectorum,</div>
<div n="24" type="v">et testamenti novi mediatorem Jesum, et sanguinis aspersionem melius loquentem quam Abel.</div>
<div n="25" type="v">Videte ne recusetis loquentem. Si enim illi non effugerunt, recusantes eum, qui super terram loquebatur : multo magis nos, qui de cælis loquentem nobis avertimus.</div>
<div n="26" type="v">Cujus vox movit terram tunc : nunc autem repromittit, dicens : Adhuc semel, et ego movebo non solum terram, sed et cælum.</div>
<div n="27" type="v">Quod autem, Adhuc semel, dicit : declarat mobilium translationem tamquam factorum, ut maneant ea quæ sunt immobilia.</div>
<div n="28" type="v">Itaque regnum immobile suscipientes, habemus gratiam : per quam serviamus placentes Deo, cum metu et reverentia.</div>
<div n="29" type="v">Etenim Deus noster ignis consumens est.</div>
</div>
<div n="13" type="ch">
<div n="1" type="v">Caritas fraternitatis maneat in vobis,</div>
<div n="2" type="v">et hospitalitatem nolite oblivisci : per hanc enim latuerunt quidam, angelis hospitio receptis.</div>
<div n="3" type="v">Mementote vinctorum, tamquam simul vincti : et laborantium, tamquam et ipsi in corpore morantes.</div>
<div n="4" type="v">Honorabile connubium in omnibus, et thorus immaculatus. Fornicatores enim, et adulteros judicabit Deus.</div>
<div n="5" type="v">Sint mores sine avaritia, contenti præsentibus : ipse enim dixit : Non te deseram, neque derelinquam :</div>
<div n="6" type="v">ita ut confidenter dicamus : Dominus mihi adjutor : non timebo quid faciat mihi homo.</div>
<div n="7" type="v">Mementote præpositorum vestrorum, qui vobis locuti sunt verbum Dei : quorum intuentes exitum conversationis, imitamini fidem.</div>
<div n="8" type="v">Jesus Christus heri, et hodie : ipse et in sæcula.</div>
<div n="9" type="v">Doctrinis variis et peregrinis nolite abduci. Optimum est enim gratia stabilire cor, non escis : quæ non profuerunt ambulantibus in eis.</div>
<div n="10" type="v">Habemus altare, de quo edere non habent potestatem, qui tabernaculo deserviunt.</div>
<div n="11" type="v">Quorum enim animalium infertur sanguis pro peccato in Sancta per pontificem, horum corpora cremantur extra castra.</div>
<div n="12" type="v">Propter quod et Jesus, ut sanctificaret per suum sanguinem populum, extra portam passus est.</div>
<div n="13" type="v">Exeamus igitur ad eum extra castra, improperium ejus portantes.</div>
<div n="14" type="v">Non enim habemus hic manentem civitatem, sed futuram inquirimus.</div>
<div n="15" type="v">Per ipsum ergo offeramus hostiam laudis semper Deo, id est, fructum labiorum confitentium nomini ejus.</div>
<div n="16" type="v">Beneficentiæ autem et communionis nolite oblivisci : talibus enim hostiis promeretur Deus.</div>
<div n="17" type="v">Obedite præpositis vestris, et subjacete eis. Ipsi enim pervigilant quasi rationem pro animabus vestris reddituri, ut cum gaudio hoc faciant, et non gementes : hoc enim non expedit vobis.</div>
<div n="18" type="v">Orate pro nobis : confidimus enim quia bonam conscientiam habemus in omnibus bene volentes conversari.</div>
<div n="19" type="v">Amplius autem deprecor vos hoc facere, quo celerius restituar vobis.</div>
<div n="20" type="v">Deus autem pacis, qui eduxit de mortuis pastorem magnum ovium, in sanguine testamenti æterni, Dominum nostrum Jesum Christum,</div>
<div n="21" type="v">aptet vos in omni bono, ut faciatis ejus voluntatem : faciens in vobis quod placeat coram se per Jesum Christum : cui est gloria in sæcula sæculorum. Amen.</div>
<div n="22" type="v">Rogo autem vos fratres, ut sufferatis verbum solatii. Etenim perpaucis scripsi vobis.</div>
<div n="23" type="v">Cognoscite fratrem nostrum Timotheum dimissum : cum quo (si celerius venerit) videbo vos.</div>
<div n="24" type="v">Salutate omnes præpositos vestros, et omnes sanctos. Salutant vos de Italia fratres.</div>
<div n="25" type="v">Gratia cum omnibus vobis. Amen.</div>
</div>
</div>
<div n="Jas" type="bk">
<div n="1" type="ch">
<div n="1" type="v">Jacobus, Dei et Domini nostri Jesu Christi servus, duodecim tribubus, quæ sunt in dispersione, salutem.</div>
<div n="2" type="v">Omne gaudium existimate fratres mei, cum in tentationes varias incideritis :</div>
<div n="3" type="v">scientes quod probatio fidei vestræ patientiam operatur.</div>
<div n="4" type="v">Patientia autem opus perfectum habet : ut sitis perfecti et integri in nullo deficientes.</div>
<div n="5" type="v">Si quis autem vestrum indiget sapientia, postulet a Deo, qui dat omnibus affluenter, et non improperat : et dabitur ei.</div>
<div n="6" type="v">Postulet autem in fide nihil hæsitans : qui enim hæsitat, similis est fluctui maris, qui a vento movetur et circumfertur :</div>
<div n="7" type="v">non ergo æstimet homo ille quod accipiat aliquid a Domino.</div>
<div n="8" type="v">Vir duplex animo inconstans est in omnibus viis suis.</div>
<div n="9" type="v">Glorietur autem frater humilis in exaltatione sua :</div>
<div n="10" type="v">dives autem in humilitate sua, quoniam sicut flos fœni transibit ;</div>
<div n="11" type="v">exortus est enim sol cum ardore, et arefecit fœnum, et flos ejus decidit, et decor vultus ejus deperiit : ita et dives in itineribus suis marcescet.</div>
<div n="12" type="v">Beatus vir qui suffert tentationem : quoniam cum probatus fuerit, accipiet coronam vitæ, quam repromisit Deus diligentibus se.</div>
<div n="13" type="v">Nemo cum tentatur, dicat quoniam a Deo tentatur : Deus enim intentator malorum est : ipse autem neminem tentat.</div>
<div n="14" type="v">Unusquisque vero tentatur a concupiscentia sua abstractus, et illectus.</div>
<div n="15" type="v">Deinde concupiscentia cum conceperit, parit peccatum : peccatum vero cum consummatum fuerit, generat mortem.</div>
<div n="16" type="v">Nolite itaque errare, fratres mei dilectissimi.</div>
<div n="17" type="v">Omne datum optimum, et omne donum perfectum desursum est, descendens a Patre luminum, apud quem non est transmutatio, nec vicissitudinis obumbratio.</div>
<div n="18" type="v">Voluntarie enim genuit nos verbo veritatis, ut simus initium aliquod creaturæ ejus.</div>
<div n="19" type="v">Scitis, fratres mei dilectissimi. Sit autem omnis homo velox ad audiendum : tardus autem ad loquendum, et tardus ad iram.</div>
<div n="20" type="v">Ira enim viri justitiam Dei non operatur.</div>
<div n="21" type="v">Propter quod abjicientes omnem immunditiam, et abundantiam malitiæ, in mansuetudine suscipite insitum verbum, quod potest salvare animas vestras.</div>
<div n="22" type="v">Estote autem factores verbi, et non auditores tantum : fallentes vosmetipsos.</div>
<div n="23" type="v">Quia si quis auditor est verbi, et non factor, hic comparabitur viro consideranti vultum nativitatis suæ in speculo :</div>
<div n="24" type="v">consideravit enim se, et abiit, et statim oblitus est qualis fuerit.</div>
<div n="25" type="v">Qui autem perspexerit in legem perfectam libertatis, et permanserit in ea, non auditor obliviosus factus, sed factor operis : hic beatus in facto suo erit.</div>
<div n="26" type="v">Si quis autem putat se religiosum esse, non refrenans linguam suam, sed seducens cor suum, hujus vana est religio.</div>
<div n="27" type="v">Religio munda et immaculata apud Deum et Patrem, hæc est : visitare pupillos et viduas in tribulatione eorum, et immaculatum se custodire ab hoc sæculo.</div>
</div>
<div n="2" type="ch">
<div n="1" type="v">Fratres mei, nolite in personarum acceptione habere fidem Domini nostri Jesu Christi gloriæ.</div>
<div n="2" type="v">Etenim si introierit in conventum vestrum vir aureum annulum habens in veste candida, introierit autem et pauper in sordido habitu,</div>
<div n="3" type="v">et intendatis in eum qui indutus est veste præclara, et dixeritis ei : Tu sede hic bene : pauperi autem dicatis : Tu sta illic ; aut sede sub scabello pedum meorum :</div>
<div n="4" type="v">nonne judicatis apud vosmetipsos, et facti estis judices cogitationum iniquarum ?</div>
<div n="5" type="v">Audite, fratres mei dilectissimi : nonne Deus elegit pauperes in hoc mundo, divites in fide, et hæredes regni, quod repromisit Deus diligentibus se ?</div>
<div n="6" type="v">vos autem exhonorastis pauperem. Nonne divites per potentiam opprimunt vos, et ipsi trahunt vos ad judicia ?</div>
<div n="7" type="v">nonne ipsi blasphemant bonum nomen, quod invocatum est super vos ?</div>
<div n="8" type="v">Si tamen legem perficitis regalem secundum Scripturas : Diliges proximum tuum sicut teipsum : bene facitis :</div>
<div n="9" type="v">si autem personas accipitis, peccatum operamini, redarguti a lege quasi transgressores.</div>
<div n="10" type="v">Quicumque autem totam legem servaverit, offendat autem in uno, factus est omnium reus.</div>
<div n="11" type="v">Qui enim dixit : Non mœchaberis, dixit et : Non occides. Quod si non mœchaberis, occides autem, factus es transgressor legis.</div>
<div n="12" type="v">Sic loquimini, et sic facite sicut per legem libertatis incipientes judicari.</div>
<div n="13" type="v">Judicium enim sine misericordia illi qui non fecit misericordiam : superexaltat autem misericordia judicium.</div>
<div n="14" type="v">Quid proderit, fratres mei, si fidem quis dicat se habere, opera autem non habeat ? numquid poterit fides salvare eum ?</div>
<div n="15" type="v">Si autem frater et soror nudi sint, et indigeant victu quotidiano,</div>
<div n="16" type="v">dicat autem aliquis ex vobis illis : Ite in pace, calefacimini et saturamini : non dederitis autem eis quæ necessaria sunt corpori, quid proderit ?</div>
<div n="17" type="v">Sic et fides, si non habeat opera, mortua est in semetipsa.</div>
<div n="18" type="v">Sed dicet quis : Tu fidem habes, et ego opera habeo : ostende mihi fidem tuam sine operibus : et ego ostendam tibi ex operibus fidem meam.</div>
<div n="19" type="v">Tu credis quoniam unus est Deus : bene facis : et dæmones credunt, et contremiscunt.</div>
<div n="20" type="v">Vis autem scire, o homo inanis, quoniam fides sine operibus mortua est ?</div>
<div n="21" type="v">Abraham pater noster nonne ex operibus justificatus est, offerens Isaac filium suum super altare ?</div>
<div n="22" type="v">Vides quoniam fides cooperabatur operibus illius : et ex operibus fides consummata est ?</div>
<div n="23" type="v">Et suppleta est Scriptura, dicens : Credidit Abraham Deo, et reputatum est illi ad justitiam, et amicus Dei appellatus est.</div>
<div n="24" type="v">Videtis quoniam ex operibus justificatur homo, et non ex fide tantum ?</div>
<div n="25" type="v">Similiter et Rahab meretrix, nonne ex operibus justificata est, suscipiens nuntios, et alia via ejiciens ?</div>
<div n="26" type="v">Sicut enim corpus sine spiritu mortuum est, ita et fides sine operibus mortua est.</div>
</div>
<div n="3" type="ch">
<div n="1" type="v">Nolite plures magistri fieri fratres mei, scientes quoniam majus judicium sumitis.</div>
<div n="2" type="v">In multis enim offendimus omnes. Si quis in verbo non offendit, hic perfectus est vir : potest etiam freno circumducere totum corpus.</div>
<div n="3" type="v">Si autem equis frena in ora mittimus ad consentiendum nobis, et omne corpus illorum circumferimus.</div>
<div n="4" type="v">Ecce et naves, cum magnæ sint, et a ventis validis minentur, circumferuntur a modico gubernaculo ubi impetus dirigentis voluerit.</div>
<div n="5" type="v">Ita et lingua modicum quidem membrum est, et magna exaltat. Ecce quantus ignis quam magnam silvam incendit !</div>
<div n="6" type="v">Et lingua ignis est, universitas iniquitatis. Lingua constituitur in membris nostris, quæ maculat totum corpus, et inflammat rotam nativitatis nostræ inflammata a gehenna.</div>
<div n="7" type="v">Omnis enim natura bestiarum, et volucrum, et serpentium, et ceterorum domantur, et domita sunt a natura humana :</div>
<div n="8" type="v">linguam autem nullus hominum domare potest : inquietum malum, plena veneno mortifero.</div>
<div n="9" type="v">In ipsa benedicimus Deum et Patrem : et in ipsa maledicimus homines, qui ad similitudinem Dei facti sunt.</div>
<div n="10" type="v">Ex ipso ore procedit benedictio et maledictio. Non oportet, fratres mei, hæc ita fieri.</div>
<div n="11" type="v">Numquid fons de eodem foramine emanat dulcem et amaram aquam ?</div>
<div n="12" type="v">Numquid potest, fratres mei, ficus uvas facere, aut vitis ficus ? Sic neque salsa dulcem potest facere aquam.</div>
<div n="13" type="v">Quis sapiens et disciplinatus inter vos ? Ostendat ex bona conversatione operationem suam in mansuetudine sapientiæ.</div>
<div n="14" type="v">Quod si zelum amarum habetis, et contentiones sint in cordibus vestris : nolite gloriari, et mendaces esse adversus veritatem :</div>
<div n="15" type="v">non est enim ista sapientia desursum descendens : sed terrena, animalis, diabolica.</div>
<div n="16" type="v">Ubi enim zelus et contentio, ibi inconstantia et omne opus pravum.</div>
<div n="17" type="v">Quæ autem desursum est sapientia, primum quidem pudica est, deinde pacifica, modesta, suadibilis, bonus consentiens, plena misericordia et fructibus bonis, non judicans, sine simulatione.</div>
<div n="18" type="v">Fructus autem justitiæ, in pace seminatur, facientibus pacem.</div>
</div>
<div n="4" type="ch">
<div n="1" type="v">Unde bella et lites in vobis ? nonne hinc : ex concupiscentiis vestris, quæ militant in membris vestris ?</div>
<div n="2" type="v">concupiscitis, et non habetis : occiditis, et zelatis : et non potestis adipisci : litigatis, et belligeratis, et non habetis, propter quod non postulatis.</div>
<div n="3" type="v">Petitis, et non accipitis : eo quod male petatis : ut in concupiscentiis vestris insumatis.</div>
<div n="4" type="v">Adulteri, nescitis quia amicitia hujus mundi inimica est Dei ? quicumque ergo voluerit amicus esse sæculi hujus, inimicus Dei constituitur.</div>
<div n="5" type="v">An putatis quia inaniter Scriptura dicat : Ad invidiam concupiscit spiritus qui habitat in vobis ?</div>
<div n="6" type="v">majorem autem dat gratiam. Propter quod dicit : Deus superbis resistit, humilibus autem dat gratiam.</div>
<div n="7" type="v">Subditi ergo estote Deo, resistite autem diabolo, et fugiet a vobis.</div>
<div n="8" type="v">Appropinquate Deo, et appropinquabit vobis. Emundate manus, peccatores : et purificate corda, duplices animo.</div>
<div n="9" type="v">Miseri estote, et lugete, et plorate : risus vester in luctum convertatur, et gaudium in mœrorem.</div>
<div n="10" type="v">Humiliamini in conspectu Domini, et exaltabit vos.</div>
<div n="11" type="v">Nolite detrahere alterutrum fratres. Qui detrahit fratri, aut qui judicat fratrem suum, detrahit legi, et judicat legem. Si autem judicas legem, non es factor legis, sed judex.</div>
<div n="12" type="v">Unus est legislator et judex, qui potest perdere et liberare.</div>
<div n="13" type="v">Tu autem quis es, qui judicas proximum ? Ecce nunc qui dicitis : Hodie, aut crastino ibimus in illam civitatem, et faciemus ibi quidem annum, et mercabimur, et lucrum faciemus :</div>
<div n="14" type="v">qui ignoratis quid erit in crastino.</div>
<div n="15" type="v">Quæ est enim vita vestra ? vapor est ad modicum parens, et deinceps exterminabitur ; pro eo ut dicatis : Si Dominus voluerit. Et : Si vixerimus, faciemus hoc, aut illud.</div>
<div n="16" type="v">Nunc autem exsultatis in superbiis vestris. Omnis exsultatio talis, maligna est.</div>
<div n="17" type="v">Scienti igitur bonum facere, et non facienti, peccatum est illi.</div>
</div>
<div n="5" type="ch">
<div n="1" type="v">Agite nunc divites, plorate ululantes in miseriis vestris, quæ advenient vobis.</div>
<div n="2" type="v">Divitiæ vestræ putrefactæ sunt, et vestimenta vestra a tineis comesta sunt.</div>
<div n="3" type="v">Aurum et argentum vestrum æruginavit : et ærugo eorum in testimonium vobis erit, et manducabit carnes vestras sicut ignis. Thesaurizastis vobis iram in novissimis diebus.</div>
<div n="4" type="v">Ecce merces operariorum, qui messuerunt regiones vestras, quæ fraudata est a vobis, clamat : et clamor eorum in aures Domini sabbaoth introivit.</div>
<div n="5" type="v">Epulati estis super terram, et in luxuriis enutristis corda vestra in die occisionis.</div>
<div n="6" type="v">Addixistis, et occidistis justum, et non resistit vobis.</div>
<div n="7" type="v">Patientes igitur estote, fratres, usque ad adventum Domini. Ecce agricola exspectat pretiosum fructum terræ, patienter ferens donec accipiat temporaneum et serotinum.</div>
<div n="8" type="v">Patientes igitur estote et vos, et confirmate corda vestra : quoniam adventus Domini appropinquavit.</div>
<div n="9" type="v">Nolite ingemiscere, fratres, in alterutrum, ut non judicemini. Ecce judex ante januam assistit.</div>
<div n="10" type="v">Exemplum accipite, fratres, exitus mali, laboris, et patientiæ, prophetas qui locuti sunt in nomine Domini.</div>
<div n="11" type="v">Ecce beatificamus eos qui sustinuerunt. Sufferentiam Job audistis, et finem Domini vidistis, quoniam misericors Dominus est, et miserator.</div>
<div n="12" type="v">Ante omnia autem, fratres mei, nolite jurare, neque per cælum, neque per terram, neque aliud quodcumque juramentum. Sit autem sermo vester : Est, est : Non, non : ut non sub judicio decidatis.</div>
<div n="13" type="v">Tristatur aliquis vestrum ? oret. Æquo animo est ? psallat.</div>
<div n="14" type="v">Infirmatur quis in vobis ? inducat presbyteros ecclesiæ, et orent super eum, ungentes eum oleo in nomine Domini :</div>
<div n="15" type="v">et oratio fidei salvabit infirmum, et alleviabit eum Dominus : et si in peccatis sit, remittentur ei.</div>
<div n="16" type="v">Confitemini ergo alterutrum peccata vestra, et orate pro invicem ut salvemini : multum enim valet deprecatio justi assidua.</div>
<div n="17" type="v">Elias homo erat similis nobis passibilis : et oratione oravit ut non pluret super terram, et non pluit annos tres, et menses sex.</div>
<div n="18" type="v">Et rursum oravit : et cælum dedit pluviam, et terra dedit fructum suum.</div>
<div n="19" type="v">Fratres mei, si quis ex vobis erraverit a veritate, et converterit quis eum :</div>
<div n="20" type="v">scire debet quoniam qui converti fecerit peccatorem ab errore viæ suæ, salvabit animam ejus a morte, et operiet multitudinem peccatorum.</div>
</div>
</div>
<div n="1Pet" type="bk">
<div n="1" type="ch">
<div n="1" type="v">Petrus Apostolus Jesu Christi, electis advenis dispersionis Ponti, Galatiæ, Cappadociæ, Asiæ, et Bithyniæ,</div>
<div n="2" type="v">secundum præscientiam Dei Patris, in sanctificationem Spiritus, in obedientiam, et aspersionem sanguinis Jesu Christi. Gratia vobis, et pax multiplicetur.</div>
<div n="3" type="v">Benedictus Deus et Pater Domini nostri Jesu Christi, qui secundum misericordiam suam magnam regeneravit nos in spem vivam, per resurrectionem Jesu Christi ex mortuis,</div>
<div n="4" type="v">in hæreditatem incorruptibilem, et incontaminatam, et immarcescibilem, conservatam in cælis in vobis,</div>
<div n="5" type="v">qui in virtute Dei custodimini per fidem in salutem, paratam revelari in tempore novissimo.</div>
<div n="6" type="v">In quo exsultabis, modicum nunc si oportet contristari in variis tentationibus :</div>
<div n="7" type="v">ut probatio vestræ fidei multo pretiosior auro (quod per ignem probatur) inveniatur in laudem, et gloriam, et honorem in revelatione Jesu Christi :</div>
<div n="8" type="v">quem cum non videritis, diligitis : in quem nunc quoque non videntes creditis : credentes autem exsultabitis lætitia inenarrabili, et glorificata :</div>
<div n="9" type="v">reportantes finem fidei vestræ, salutem animarum.</div>
<div n="10" type="v">De qua salute exquisierunt, atque scrutati sunt prophetæ, qui de futura in vobis gratia prophetaverunt :</div>
<div n="11" type="v">scrutantes in quod vel quale tempus significaret in eis Spiritus Christi : prænuntians eas quæ in Christo sunt passiones, et posteriores glorias :</div>
<div n="12" type="v">quibus revelatum est quia non sibimetipsis, vobis autem ministrabant ea quæ nunc nuntiata sunt vobis per eos qui evangelizaverunt vobis, Spiritu Sancto misso de cælo, in quem desiderant angeli prospicere.</div>
<div n="13" type="v">Propter quod succincti lumbos mentis vestræ, sobrii, perfecte sperate in eam, quæ offertur vobis, gratiam, in revelationem Jesu Christi :</div>
<div n="14" type="v">quasi filii obedientiæ, non configurati prioribus ignorantiæ vestræ desideriis :</div>
<div n="15" type="v">sed secundum eum qui vocavit vos, Sanctum : et ipsi in omni conversatione sancti sitis :</div>
<div n="16" type="v">quoniam scriptum est : Sancti eritis, quoniam ego sanctus sum.</div>
<div n="17" type="v">Et si patrem invocatis eum, qui sine acceptione personarum judicat secundum uniuscujusque opus, in timore incolatus vestri tempore conversamini.</div>
<div n="18" type="v">Scientes quod non corruptibilibus, auro vel argento, redempti estis de vana vestra conversatione paternæ traditionis :</div>
<div n="19" type="v">sed pretioso sanguine quasi agni immaculati Christi, et incontaminati :</div>
<div n="20" type="v">præcogniti quidem ante mundi constitutionem, manifestati autem novissimis temporibus propter vos,</div>
<div n="21" type="v">qui per ipsum fideles estis in Deo, qui suscitavit eum a mortuis, et dedit ei gloriam, ut fides vestra et spes esset in Deo :</div>
<div n="22" type="v">animas vestras castificantes in obedientia caritatis, in fraternitatis amore, simplici ex corde invicem diligite attentius :</div>
<div n="23" type="v">renati non ex semine corruptibili, sed incorruptibili per verbum Dei vivi, et permanentis in æternum :</div>
<div n="24" type="v">quia omnis caro ut fœnum : et omnis gloria ejus tamquam flos fœni : exaruit fœnum, et flos ejus decidit.</div>
<div n="25" type="v">Verbum autem Domini manet in æternum : hoc est autem verbum, quod evangelizatum est in vos.</div>
</div>
<div n="2" type="ch">
<div n="1" type="v">Deponentes igitur omnem malitiam, et omnem dolum, et simulationes, et invidias, et omnes detractiones,</div>
<div n="2" type="v">sicut modo geniti infantes, rationabile, sine dolo lac concupiscite : ut in eo crescatis in salutem :</div>
<div n="3" type="v">si tamen gustastis quoniam dulcis est Dominus.</div>
<div n="4" type="v">Ad quem accedentes lapidem vivum, ab hominibus quidem reprobatum, a Deo autem electum, et honorificatum :</div>
<div n="5" type="v">et ipsi tamquam lapides vivi superædificamini, domus spiritualis, sacerdotium sanctum, offerre spirituales hostias, acceptabiles Deo per Jesum Christum.</div>
<div n="6" type="v">Propter quod continet Scriptura : Ecce pono in Sion lapidem summum angularem, electum, pretiosum : et qui crediderit in eum, non confundetur.</div>
<div n="7" type="v">Vobis igitur honor credentibus : non credentibus autem lapis, quem reprobaverunt ædificantes : hic factus est in caput anguli,</div>
<div n="8" type="v">et lapis offensionis, et petra scandali, his qui offendunt verbo, nec credunt in quo et positi sunt.</div>
<div n="9" type="v">Vos autem genus electum, regale sacerdotium, gens sancta, populus acquisitionis : ut virtutes annuntietis ejus qui de tenebris vos vocavit in admirabile lumen suum.</div>
<div n="10" type="v">Qui aliquando non populus, nunc autem populus Dei : qui non consecuti misericordiam, nunc autem misericordiam consecuti.</div>
<div n="11" type="v">Carissimi, obsecro vos tamquam advenas et peregrinos abstinere vos a carnalibus desideriis, quæ militant adversus animam,</div>
<div n="12" type="v">conversationem vestram inter gentes habentes bonam : ut in eo quod detrectant de vobis tamquam de malefactoribus, ex bonis operibus vos considerantes, glorificent Deum in die visitationis.</div>
<div n="13" type="v">Subjecti igitur estote omni humanæ creaturæ propter Deum : sive regi quasi præcellenti :</div>
<div n="14" type="v">sive ducibus tamquam ab eo missis ad vindictam malefactorum, laudem vero bonorum :</div>
<div n="15" type="v">quia sic est voluntas Dei, ut benefacientes obmutescere faciatis imprudentium hominum ignorantiam :</div>
<div n="16" type="v">quasi liberi, et non quasi velamen habentes malitiæ libertatem, sed sicut servi Dei.</div>
<div n="17" type="v">Omnes honorate : fraternitatem diligite : Deum timete : regem honorificate.</div>
<div n="18" type="v">Servi, subditi estote in omni timore dominis, non tantum bonis et modestis, sed etiam dyscolis.</div>
<div n="19" type="v">Hæc est enim gratia, si propter Dei conscientiam sustinet qui tristitias, patiens injuste.</div>
<div n="20" type="v">Quæ enim est gloria, si peccantes, et colaphizati suffertis ? sed si bene facientes patienter sustinetis, hæc est gratia apud Deum.</div>
<div n="21" type="v">In hoc enim vocati estis : quia et Christus passus est pro nobis, vobis relinquens exemplum ut sequamini vestigia ejus :</div>
<div n="22" type="v">qui peccatum non fecit, nec inventus est dolus in ore ejus :</div>
<div n="23" type="v">qui cum malediceretur, non maledicebat : cum pateretur, non comminabatur : tradebat autem judicanti se injuste :</div>
<div n="24" type="v">qui peccata nostra ipse pertulit in corpore suo super lignum ; ut peccatis mortui, justitiæ vivamus : cujus livore sanatis estis.</div>
<div n="25" type="v">Eratis enim sicut oves errantes, sed conversi estis nunc ad pastorem, et episcopum animarum vestrarum.</div>
</div>
<div n="3" type="ch">
<div n="1" type="v">Similiter et mulieres subditæ sint viris suis : ut etsi qui non credunt verbo, per mulierem conversationem sine verbo lucrifiant :</div>
<div n="2" type="v">considerantes in timore castam conversationem vestram.</div>
<div n="3" type="v">Quarum non sit extrinsecus capillatura, aut circumdatio auri, aut indumenti vestimentorum cultus :</div>
<div n="4" type="v">sed qui absconditus est cordis homo, in incorruptibilitate quieti, et modesti spiritus, qui est in conspectu Dei locuples.</div>
<div n="5" type="v">Sic enim aliquando et sanctæ mulieres, sperantes in Deo, ornabant se, subjectæ propriis viris.</div>
<div n="6" type="v">Sicut Sara obediebat Abrahæ, dominum eum vocans : cujus estis filiæ benefacientes, et non pertimentes ullam perturbationem.</div>
<div n="7" type="v">Viri similiter cohabitantes secundum scientiam, quasi infirmiori vasculo muliebri impartientes honorem, tamquam et cohæredibus gratiæ vitæ : ut non impediantur orationes vestræ.</div>
<div n="8" type="v">In fine autem omnes unanimes, compatientes fraternitatis amatores, misericordes, modesti, humiles :</div>
<div n="9" type="v">non reddentes malum pro malo, nec maledictum pro maledicto, sed e contrario benedicentes : quia in hoc vocati estis, ut benedictionem hæreditate possideatis.</div>
<div n="10" type="v">Qui enim vult vitam diligere, et dies videre bonos, coërceat linguam suam a malo, et labia ejus ne loquantur dolum.</div>
<div n="11" type="v">Declinet a malo, et faciat bonum : inquirat pacem, et sequatur eam :</div>
<div n="12" type="v">quia oculi Domini super justos, et aures ejus in preces eorum : vultus autem Domini super facientes mala.</div>
<div n="13" type="v">Et quis est qui vobis noceat, si boni æmulatores fueritis ?</div>
<div n="14" type="v">Sed et si quid patimini propter justitiam, beati. Timorem autem eorum ne timueritis, et non conturbemini.</div>
<div n="15" type="v">Dominum autem Christum sanctificate in cordibus vestris, parati semper ad satisfactionem omni poscenti vos rationem de ea, quæ in vobis est, spe.</div>
<div n="16" type="v">Sed cum modestia, et timore, conscientiam habentes bonam : ut in eo, quod detrahunt vobis, confundantur, qui calumniantur vestram bonam in Christo conversationem.</div>
<div n="17" type="v">Melius est enim benefacientes (si voluntas Dei velit) pati, quam malefacientes.</div>
<div n="18" type="v">Quia et Christus semel pro peccatis nostris mortuus est, justus pro injustis, ut nos offerret Deo, mortificatus quidem carne, vivificatus autem spiritu.</div>
<div n="19" type="v">In quo et his, qui in carcere erant, spiritibus veniens prædicavit :</div>
<div n="20" type="v">qui increduli fuerant aliquando, quando exspectabant Dei patientiam in diebus Noë, cum fabricaretur arca : in qua pauci, id est octo animæ, salvæ factæ sunt per aquam.</div>
<div n="21" type="v">Quod et vos nunc similis formæ salvos fecit baptisma : non carnis depositio sordium, sed conscientiæ bonæ interrogatio in Deum per resurrectionem Jesu Christi.</div>
<div n="22" type="v">Qui est in dextera Dei, deglutiens mortem ut vitæ æternæ hæredes efficeremur : profectus in cælum subjectis sibi angelis, et potestatibus, et virtutibus.</div>
</div>
<div n="4" type="ch">
<div n="1" type="v">Christo igitur passo in carne, et vos eadem cogitatione armamini : quia qui passus est in carne, desiit a peccatis :</div>
<div n="2" type="v">ut jam non desideriis hominum, sed voluntati Dei, quod reliquum est in carne vivat temporis.</div>
<div n="3" type="v">Sufficit enim præteritum tempus ad voluntatem gentium consummandam his qui ambulaverunt in luxuriis, desideriis, vinolentiis, comessationibus, potationibus, et illicitis idolorum cultibus.</div>
<div n="4" type="v">In quo admirantur non concurrentibus vobis in eamdem luxuriæ confusionem, blasphemantes.</div>
<div n="5" type="v">Qui reddent rationem ei qui paratus est judicare vivos et mortuos.</div>
<div n="6" type="v">Propter hoc enim et mortuis evangelizatum est : ut judicentur quidem secundum homines in carne, vivant autem secundum Deum in spiritu.</div>
<div n="7" type="v">Omnium autem finis appropinquavit. Estote itaque prudentes, et vigilate in orationibus.</div>
<div n="8" type="v">Ante omnia autem, mutuam in vobismetipsis caritatem continuam habentes : quia caritas operit multitudinem peccatorum.</div>
<div n="9" type="v">Hospitales invicem sine murmuratione.</div>
<div n="10" type="v">Unusquisque, sicut accepit gratiam, in alterutrum illam administrantes, sicut boni dispensatores multiformis gratiæ Dei.</div>
<div n="11" type="v">Si quis loquitur, quasi sermones Dei : si quis ministrat, tamquam ex virtute, quam administrat Deus : ut in omnibus honorificetur Deus per Jesum Christum : cui est gloria et imperium in sæcula sæculorum. Amen.</div>
<div n="12" type="v">Carissimi, nolite peregrinari in fervore, qui ad tentationem vobis fit, quasi novi aliquid vobis contingat :</div>
<div n="13" type="v">sed communicantes Christi passionibus gaudete, ut et in revelatione gloriæ ejus gaudeatis exsultantes.</div>
<div n="14" type="v">Si exprobramini in nomine Christi, beati eritis : quoniam quod est honoris, gloriæ, et virtutis Dei, et qui est ejus Spiritus, super vos requiescit.</div>
<div n="15" type="v">Nemo autem vestrum patiatur ut homicida, aut fur, aut maledicus, aut alienorum appetitor.</div>
<div n="16" type="v">Si autem ut christianus, non erubescat : glorificet autem Deum in isto nomine :</div>
<div n="17" type="v">quoniam tempus est ut incipiat judicium a domo Dei. Si autem primum a nobis, quis finis eorum, qui non credunt Dei Evangelio ?</div>
<div n="18" type="v">et si justus vix salvabitur, impius et peccator ubi parebunt ?</div>
<div n="19" type="v">Itaque et hi, qui patiuntur secundum voluntatem Dei, fideli Creatori commendent animas suas in benefactis.</div>
</div>
<div n="5" type="ch">
<div n="1" type="v">Seniores ergo, qui in vobis sunt, obsecro, consenior et testis Christi passionum : qui et ejus, quæ in futuro revelanda est, gloriæ communicator :</div>
<div n="2" type="v">pascite qui in vobis est gregem Dei, providentes non coacte, sed spontanee secundum Deum : neque turpis lucri gratia, sed voluntarie :</div>
<div n="3" type="v">neque ut dominantes in cleris, sed forma facti gregis ex animo.</div>
<div n="4" type="v">Et cum apparuerit princeps pastorum, percipietis immarcescibilem gloriæ coronam.</div>
<div n="5" type="v">Similiter adolescentes subditi estote senioribus. Omnes autem invicem humilitatem insinuate, quia Deus superbis resistit, humilibus autem dat gratiam.</div>
<div n="6" type="v">Humiliamini igitur sub potenti manu Dei, ut vos exaltet in tempore visitationis :</div>
<div n="7" type="v">omnem sollicitudinem vestram projicientes in eum, quoniam ipsi cura est de vobis.</div>
<div n="8" type="v">Sobrii estote, et vigilate : quia adversarius vester diabolus tamquam leo rugiens circuit, quærens quem devoret :</div>
<div n="9" type="v">cui resistite fortes in fide : scientes eamdem passionem ei quæ in mundo est vestræ fraternitati fieri.</div>
<div n="10" type="v">Deus autem omnis gratiæ, qui vocavit nos in æternam suam gloriam in Christo Jesu, modicum passos ipse perficiet, confirmabit, solidabitque.</div>
<div n="11" type="v">Ipsi gloria, et imperium in sæcula sæculorum. Amen.</div>
<div n="12" type="v">Per Silvanum fidelem fratrem vobis, ut arbitror, breviter scripsi : obsecrans et contestans, hanc esse veram gratiam Dei, in qua statis.</div>
<div n="13" type="v">Salutat vos ecclesia quæ est in Babylone coëlecta, et Marcus filius meus.</div>
<div n="14" type="v">Salutate invicem in osculo sancto. Gratia vobis omnibus qui estis in Christo Jesu. Amen.</div>
</div>
</div>
<div n="2Pet" type="bk">
<div n="1" type="ch">
<div n="1" type="v">Simon Petrus, servus et apostolus Jesu Christi, iis qui coæqualem nobiscum sortiti sunt fidem in justitia Dei nostri, et Salvatoris Jesu Christi .</div>
<div n="2" type="v">Gratia vobis, et pax adimpleatur in cognitione Dei, et Christi Jesu Domini nostri :</div>
<div n="3" type="v">Quomodo omnia nobis divinæ virtutis suæ, quæ ad vitam et pietatem donata sunt, per cognitionem ejus, qui vocavit nos propria gloria, et virtute,</div>
<div n="4" type="v">per quem maxima, et pretiosa nobis promissa donavit : ut per hæc efficiamini divinæ consortes naturæ : fugientes ejus, quæ in mundo est, concupiscentiæ corruptionem.</div>
<div n="5" type="v">Vos autem curam omnem subinferentes, ministrate in fide vestra virtutem, in virtute autem scientiam,</div>
<div n="6" type="v">in scientia autem abstinentiam, in abstinentia autem patientiam, in patientia autem pietatem,</div>
<div n="7" type="v">in pietate autem amorem fraternitatis, in amore autem fraternitatis caritatem.</div>
<div n="8" type="v">Hæc enim si vobiscum adsint, et superent, non vacuos nec sine fructu vos constituent in Domini nostri Jesu Christi cognitione.</div>
<div n="9" type="v">Cui enim non præsto sunt hæc, cæcus est, et manu tentans, oblivionem accipiens purgationis veterum suorum delictorum.</div>
<div n="10" type="v">Quapropter fratres, magis satagite ut per bona opera certam vestram vocationem, et electionem faciatis : hæc enim facientes, non peccabitis aliquando.</div>
<div n="11" type="v">Sic enim abundanter ministrabitur vobis introitus in æternum regnum Domini nostri et Salvatoris Jesu Christi.</div>
<div n="12" type="v">Propter quod incipiam vos semper commonere de his : et quidem scientes et confirmatos vos in præsenti veritate.</div>
<div n="13" type="v">Justum autem arbitror quamdiu sum in hoc tabernaculo, suscitare vos in commonitione :</div>
<div n="14" type="v">certus quod velox est depositio tabernaculi mei secundum quod et Dominus noster Jesus Christus significavit mihi.</div>
<div n="15" type="v">Dabo autem operam et frequenter habere vos post obitum meum, ut horum memoriam faciatis.</div>
<div n="16" type="v">Non enim doctas fabulas secuto notam fecimus vobis Domini nostri Jesu Christi virtutem et præsentiam : sed speculatores facti illius magnitudinis.</div>
<div n="17" type="v">Accipiens enim a Deo Patre honorem et gloriam, voce delapsa ad eum hujuscemodi a magnifica gloria : Hic est Filius meus dilectus, in quo mihi complacui, ipsum audite.</div>
<div n="18" type="v">Et hanc vocem nos audivimus de cælo allatam, cum essemus cum ipso in monte sancto.</div>
<div n="19" type="v">Et habemus firmiorem propheticum sermonem : cui benefacitis attendentes quasi lucernæ lucenti in caliginoso donec dies elucescat, et lucifer oriatur in cordibus vestris :</div>
<div n="20" type="v">hoc primum intelligentes quod omnis prophetia Scripturæ propria interpretatione non fit.</div>
<div n="21" type="v">Non enim voluntate humana allata est aliquando prophetia : sed Spiritu Sancto inspirati, locuti sunt sancti Dei homines.</div>
</div>
<div n="2" type="ch">
<div n="1" type="v">Fuerunt vero et pseudoprophetæ in populo, sicut et in vobis erunt magistri mendaces, qui introducent sectas perditionis : et eum qui emit eos, Dominum negant, superducentes sibi celerem perditionem.</div>
<div n="2" type="v">Et multi sequentur eorum luxurias, per quos via veritatis blasphemabitur :</div>
<div n="3" type="v">et in avaritia fictis verbis de vobis negotiabuntur : quibus judicium jam olim non cessat : et perditio eorum non dormitat.</div>
<div n="4" type="v">Si enim Deus angelis peccantibus non pepercit, sed rudentibus inferni detractos in tartarum tradidit cruciandos, in judicium reservari.</div>
<div n="5" type="v">Et originali mundo non pepercit, sed octavum Noë justitiæ præconem custodivit, diluvium mundo impiorum inducens.</div>
<div n="6" type="v">Et civitates Sodomorum et Gomorrhæorum in cinerem redigens, eversione damnavit : exemplum eorum, qui impie acturi sunt, ponens :</div>
<div n="7" type="v">et justum Lot oppressum a nefandorum injuria, ac luxuriosa conversatione eripuit :</div>
<div n="8" type="v">aspectu enim, et auditu justus erat : habitans apud eos, qui de die in diem animam justam iniquis operibus cruciabant.</div>
<div n="9" type="v">Novit Dominus pios de tentatione eripere : iniquos vero in diem judicii reservare cruciandos.</div>
<div n="10" type="v">Magis autem eos, qui post carnem in concupiscentia immunditiæ ambulant, dominationemque contemnunt, audaces, sibi placentes, sectas non metuunt introducere blasphemantes :</div>
<div n="11" type="v">ubi angeli fortitudine, et virtute cum sint majores, non portant adversum se execrabile judicium.</div>
<div n="12" type="v">Hi vero velut irrationabilia pecora, naturaliter in captionem, et in perniciem in his quæ ignorant blasphemantes in corruptione sua peribunt,</div>
<div n="13" type="v">percipientes mercedem injustitiæ, voluptatem existimantes diei delicias : coinquinationes, et maculæ deliciis affluentes, in conviviis suis luxuriantes vobiscum,</div>
<div n="14" type="v">oculos habentes plenos adulterii, et incessabilis delicti. Pellicientes animas instabiles, cor exercitatum avaritia habentes, maledictionis filii :</div>
<div n="15" type="v">derelinquentes rectam viam erraverunt, secuti viam Balaam ex Bosor, qui mercedem iniquitatis amavit :</div>
<div n="16" type="v">correptionem vero habuit suæ vesaniæ : subjugale mutum animal, hominis voce loquens, prohibuit prophetæ insipientiam.</div>
<div n="17" type="v">Hi sunt fontes sine aqua, et nebulæ turbinibus exagitatæ, quibus caligo tenebrarum reservatur.</div>
<div n="18" type="v">Superba enim vanitatis loquentes, pelliciunt in desideriis carnis luxuriæ eos, qui paululum effugiunt, qui in errore conversantur :</div>
<div n="19" type="v">libertatem illis promittentes, cum ipsi servi sint corruptionem : a quo enim quis superatus est, hujus et servus est.</div>
<div n="20" type="v">Si enim refugientes coinquinationes mundi in cognitione Domini nostri, et Salvatoris Jesu Christi, his rursus implicatis superantur : facta sunt eis posteriora deteriora prioribus.</div>
<div n="21" type="v">Melius enim erat illis non cognoscere viam justitiæ, quam post agnitionem, retrorsum converti ab eo, quod illis traditum est, sancto mandato.</div>
<div n="22" type="v">Contigit enim eis illud veri proverbii : Canis reversus ad suum vomitum : et, Sus lota in volutabro luti.</div>
</div>
<div n="3" type="ch">
<div n="1" type="v">Hanc ecce vobis, carissimi, secundam scribo epistolam, in quibus vestram excito in commonitione sinceram mentem :</div>
<div n="2" type="v">ut memores sitis eorum, quæ prædixi, verborum, a sanctis prophetis et apostolorum vestrorum, præceptorum Domini et Salvatoris.</div>
<div n="3" type="v">Hoc primum scientes, quod venient in novissimis diebus in deceptione illusores, juxta proprias concupiscentias ambulantes,</div>
<div n="4" type="v">dicentes : Ubi est promissio, aut adventus ejus ? ex quo enim patres dormierunt, omnia sic perseverant ab initio creaturæ.</div>
<div n="5" type="v">Latet enim eos hoc volentes, quod cæli erant prius, et terra de aqua, et per aquam consistens Dei verbo :</div>
<div n="6" type="v">per quæ, ille tunc mundus aqua inundatus, periit.</div>
<div n="7" type="v">Cæli autem, qui nunc sunt, et terra eodem verbo repositi sunt, igni reservati in diem judicii, et perditionis impiorum hominum.</div>
<div n="8" type="v">Unum vero hoc non lateat vos, carissimi, quia unus dies apud Dominum sicut mille anni, et mille anni sicut dies unus.</div>
<div n="9" type="v">Non tardat Dominus promissionem suam, sicut quidam existimant : sed patienter agit propter vos, nolens aliquos perire, sed omnes ad pœnitentiam reverti.</div>
<div n="10" type="v">Adveniet autem dies Domini ut fur : in quo cæli magno impetu transient, elementa vero calore solventur, terra autem et quæ in ipsa sunt opera, exurentur.</div>
<div n="11" type="v">Cum igitur hæc omnia dissolvenda sunt, quales oportet vos esse in sanctis conversationibus, et pietatibus,</div>
<div n="12" type="v">exspectantes, et properantes in adventum diei Domini, per quem cæli ardentes solventur, et elementa ignis ardore tabescent ?</div>
<div n="13" type="v">Novos vero cælos, et novam terram secundum promissa ipsius exspectamus, in quibus justitia habitat.</div>
<div n="14" type="v">Propter quod, carissimi, hæc exspectantes, satagite immaculati, et inviolati ei inveniri in pace :</div>
<div n="15" type="v">et Domini nostri longanimitatem, salutem arbitremini : sicut et carissimus frater noster Paulus secundum datam sibi sapientiam scripsit vobis,</div>
<div n="16" type="v">sicut et omnibus epistolis, loquens in eis de his in quibus sunt quædam difficilia intellectu, quæ indocti et instabiles depravant, sicut et ceteras Scripturas, ad suam ipsorum perditionem.</div>
<div n="17" type="v">Vos igitur fratres, præscientes custodite, ne insipientium errore traducti excidatis a propria firmitate :</div>
<div n="18" type="v">crescite vero in gratia, et in cognitione Domini nostri, et Salvatoris Jesu Christi. Ipsi gloria et nunc, et in diem æternitatis. Amen.</div>
</div>
</div>
<div n="1John" type="bk">
<div n="1" type="ch">
<div n="1" type="v">Quod fuit ab initio, quod audivimus, quod vidimus oculis nostris, quod perspeximus, et manus nostræ contrectaverunt de verbo vitæ :</div>
<div n="2" type="v">et vita manifestata est, et vidimus, et testamur, et annuntiamus vobis vitam æternam, quæ erat apud Patrem, et apparuit nobis :</div>
<div n="3" type="v">quod vidimus et audivimus, annuntiamus vobis, ut et vos societatem habeatis nobiscum, et societas nostra sit cum Patre, et cum Filio ejus Jesu Christo.</div>
<div n="4" type="v">Et hæc scribimus vobis ut gaudeatis, et gaudium vestrum sit plenum.</div>
<div n="5" type="v">Et hæc est annuntiatio, quam audivimus ab eo, et annuntiamus vobis : quoniam Deus lux est, et tenebræ in eo non sunt ullæ.</div>
<div n="6" type="v">Si dixerimus quoniam societatem habemus cum eo, et in tenebris ambulamus, mentimur, et veritatem non facimus.</div>
<div n="7" type="v">Si autem in luce ambulamus sicut et ipse est in luce, societatem habemus ad invicem, et sanguis Jesu Christi, Filii ejus, emundat nos ab omni peccato.</div>
<div n="8" type="v">Si dixerimus quoniam peccatum non habemus, ipsi nos seducimus, et veritas in nobis non est.</div>
<div n="9" type="v">Si confiteamur peccata nostra : fidelis est, et justus, ut remittat nobis peccata nostra, et emundet nos ab omni iniquitate.</div>
<div n="10" type="v">Si dixerimus quoniam non peccavimus, mendacem facimus eum, et verbum ejus non est in nobis.</div>
</div>
<div n="2" type="ch">
<div n="1" type="v">Filioli mei, hæc scribo vobis, ut non peccetis. Sed et si quis peccaverit, advocatum habemus apud Patrem, Jesum Christum justum :</div>
<div n="2" type="v">et ipse est propitiatio pro peccatis nostris : non pro nostris autem tantum, sed etiam pro totius mundi.</div>
<div n="3" type="v">Et in hoc scimus quoniam cognovimus eum, si mandata ejus observemus.</div>
<div n="4" type="v">Qui dicit se nosse eum, et mandata ejus non custodit, mendax est, et in hoc veritas non est.</div>
<div n="5" type="v">Qui autem servat verbum ejus, vere in hoc caritas Dei perfecta est : et in hoc scimus quoniam in ipso sumus.</div>
<div n="6" type="v">Qui dicit se in ipso manere, debet, sicut ille ambulavit, et ipse ambulare.</div>
<div n="7" type="v">Carissimi, non mandatum novum scribo vobis, sed mandatum vetus, quod habuistis ab initio. Mandatum vetus est verbum, quod audistis.</div>
<div n="8" type="v">Iterum mandatum novum scribo vobis, quod verum est et in ipso, et in vobis : quia tenebræ transierunt, et verum lumen jam lucet.</div>
<div n="9" type="v">Qui dicit se in luce esse, et fratrem suum odit, in tenebris est usque adhuc.</div>
<div n="10" type="v">Qui diligit fratrem suum, in lumine manet, et scandalum in eo non est.</div>
<div n="11" type="v">Qui autem odit fratrem suum, in tenebris est, et in tenebris ambulat, et nescit quo eat : quia tenebræ obcæcaverunt oculos ejus.</div>
<div n="12" type="v">Scribo vobis, filioli, quoniam remittuntur vobis peccata propter nomen ejus.</div>
<div n="13" type="v">Scribo vobis, patres, quoniam cognovistis eum, qui ab initio est. Scribo vobis, adolescentes, quoniam vicistis malignum.</div>
<div n="14" type="v">Scribo vobis, infantes, quoniam cognovistis patrem. Scribo vobis juvenes, quoniam fortes estis, et verbum Dei manet in vobis, et vicistis malignum.</div>
<div n="15" type="v">Nolite diligere mundum, neque ea quæ in mundo sunt. Si quis diligit mundum, non est caritas Patris in eo :</div>
<div n="16" type="v">quoniam omne quod est in mundo, concupiscentia carnis est, et concupiscentia oculorum, et superbia vitæ : quæ non est ex Patre, sed ex mundo est.</div>
<div n="17" type="v">Et mundus transit, et concupiscentia ejus : qui autem facit voluntatem Dei manet in æternum.</div>
<div n="18" type="v">Filioli, novissima hora est : et sicut audistis quia antichristus venit, et nunc antichristi multi facti sunt ; unde scimus, quia novissima hora est.</div>
<div n="19" type="v">Ex nobis prodierunt, sed non erant ex nobis, nam, si fuissent ex nobis, permansissent utique nobiscum : sed ut manifesti sint quoniam non sunt omnes ex nobis.</div>
<div n="20" type="v">Sed vos unctionem habetis a Sancto, et nostis omnia.</div>
<div n="21" type="v">Non scripsi vobis quasi ignorantibus veritatem, sed quasi scientibus eam : et quoniam omne mendacium ex veritate non est.</div>
<div n="22" type="v">Quis est mendax, nisi is qui negat quoniam Jesus est Christus ? Hic est antichristus, qui negat Patrem, et Filium.</div>
<div n="23" type="v">Omnis qui negat Filium, nec Patrem habet : qui confitetur Filium, et Patrem habet.</div>
<div n="24" type="v">Vos quod audistis ab initio, in vobis permaneat : si in vobis permanserit quod audistis ab initio, et vos in Filio et Patre manebitis.</div>
<div n="25" type="v">Et hæc est repromissio, quam ipse pollicitus est nobis, vitam æternam.</div>
<div n="26" type="v">Hæc scripsi vobis de his, qui seducant vos.</div>
<div n="27" type="v">Et vos unctionem, quam accepistis ab eo, maneat in vobis. Et non necesse habetis ut aliquis doceat vos : sed sicut unctio ejus docet vos de omnibus, et verum est, et non est mendacium. Et sicut docuit vos : manete in eo.</div>
<div n="28" type="v">Et nunc, filioli, manete in eo : ut cum apparuerit, habeamus fiduciam, et non confundamur ab eo in adventu ejus.</div>
<div n="29" type="v">Si scitis quoniam justus est, scitote quoniam et omnis, qui facit justitiam, ex ipso natus est.</div>
</div>
<div n="3" type="ch">
<div n="1" type="v">Videte qualem caritatem dedit nobis Pater, ut filii Dei nominemur et simus. Propter hoc mundus non novit nos : quia non novit eum.</div>
<div n="2" type="v">Carissimi, nunc filii Dei sumus : et nondum apparuit quid erimus. Scimus quoniam cum apparuerit, similes ei erimus : quoniam videbimus eum sicuti est.</div>
<div n="3" type="v">Et omnis qui habet hanc spem in eo, sanctificat se, sicut et ille sanctus est.</div>
<div n="4" type="v">Omnis qui facit peccatum, et iniquitatem facit : et peccatum est iniquitas.</div>
<div n="5" type="v">Et scitis quia ille apparuit ut peccata nostra tolleret : et peccatum in eo non est.</div>
<div n="6" type="v">Omnis qui in eo manet, non peccat : et omnis qui peccat, non vidit eum, nec cognovit eum.</div>
<div n="7" type="v">Filioli, nemo vos seducat. Qui facit justitiam, justus est, sicut et ille justus est.</div>
<div n="8" type="v">Qui facit peccatum, ex diabolo est : quoniam ab initio diabolus peccat. In hoc apparuit Filius Dei, ut dissolvat opera diaboli.</div>
<div n="9" type="v">Omnis qui natus est ex Deo, peccatum non facit : quoniam semen ipsius in eo manet, et non potest peccare, quoniam ex Deo natus est.</div>
<div n="10" type="v">In hoc manifesti sunt filii Dei, et filii diaboli. Omnis qui non est justus, non est ex Deo, et qui non diligit fratrem suum :</div>
<div n="11" type="v">quoniam hæc est annuntiatio, quam audistis ab initio, ut diligatis alterutrum.</div>
<div n="12" type="v">Non sicut Cain, qui ex maligno erat, et occidit fratrem suum. Et propter quid occidit eum ? Quoniam opera ejus maligna erant : fratris autem ejus, justa.</div>
<div n="13" type="v">Nolite mirari, fratres, si odit vos mundus.</div>
<div n="14" type="v">Nos scimus quoniam translati sumus de morte ad vitam, quoniam diligimus fratres. Qui non diligit, manet in morte :</div>
<div n="15" type="v">omnis qui odit fratrem suum, homicida est. Et scitis quoniam omnis homicida non habet vitam æternam in semetipso manentem.</div>
<div n="16" type="v">In hoc cognovimus caritatem Dei, quoniam ille animam suam pro nobis posuit : et nos debemus pro fratribus animas ponere.</div>
<div n="17" type="v">Qui habuerit substantiam hujus mundi, et viderit fratrem suum necessitatem habere, et clauserit viscera sua ab eo : quomodo caritas Dei manet in eo ?</div>
<div n="18" type="v">Filioli mei, non diligamus verbo neque lingua, sed opere et veritate :</div>
<div n="19" type="v">in hoc cognoscimus quoniam ex veritate sumus : et in conspectu ejus suadebimus corda nostra.</div>
<div n="20" type="v">Quoniam si reprehenderit nos cor nostrum : major est Deus corde nostro, et novit omnia.</div>
<div n="21" type="v">Carissimi, si cor nostrum non reprehenderit nos, fiduciam habemus ad Deum :</div>
<div n="22" type="v">et quidquid petierimus, accipiemus ab eo : quoniam mandata ejus custodimus, et ea, quæ sunt placita coram eo, facimus.</div>
<div n="23" type="v">Et hoc est mandatum ejus : ut credamus in nomine Filii ejus Jesu Christi : et diligamus alterutrum, sicut dedit mandatum nobis.</div>
<div n="24" type="v">Et qui servat mandata ejus, in illo manet, et ipse in eo : et in hoc scimus quoniam manet in nobis, de Spiritu quem dedit nobis.</div>
</div>
<div n="4" type="ch">
<div n="1" type="v">Carissimi, nolite omni spiritui credere, sed probate spiritus si ex Deo sint : quoniam multi pseudoprophetæ exierunt in mundum.</div>
<div n="2" type="v">In hoc cognoscitur Spiritus Dei : omnis spiritus qui confitetur Jesum Christum in carne venisse, ex Deo est :</div>
<div n="3" type="v">et omnis spiritus qui solvit Jesum, ex Deo non est, et hic est antichristus, de quo audistis quoniam venit, et nunc jam in mundo est.</div>
<div n="4" type="v">Vos ex Deo estis filioli, et vicistis eum, quoniam major est qui in vobis est, quam qui in mundo.</div>
<div n="5" type="v">Ipsi de mundo sunt : ideo de mundo loquuntur, et mundus eos audit.</div>
<div n="6" type="v">Nos ex Deo sumus. Qui novit Deum, audit nos ; qui non est ex Deo, non audit nos : in hoc cognoscimus Spiritum veritatis, et spiritum erroris.</div>
<div n="7" type="v">Carissimi, diligamus nos invicem : quia caritas ex Deo est. Et omnis qui diligit, ex Deo natus est, et cognoscit Deum.</div>
<div n="8" type="v">Qui non diligit, non novit Deum : quoniam Deus caritas est.</div>
<div n="9" type="v">In hoc apparuit caritas Dei in nobis, quoniam Filium suum unigenitum misit Deus in mundum, ut vivamus per eum.</div>
<div n="10" type="v">In hoc est caritas : non quasi nos dilexerimus Deum, sed quoniam ipse prior dilexit nos, et misit Filium suum propitiationem pro peccatis nostris.</div>
<div n="11" type="v">Carissimi, si sic Deus dilexit nos : et nos debemus alterutrum diligere.</div>
<div n="12" type="v">Deum nemo vidit umquam. Si diligamus invicem, Deus in nobis manet, et caritas ejus in nobis perfecta est.</div>
<div n="13" type="v">In hoc cognoscimus quoniam in eo manemus, et ipse in nobis : quoniam de Spiritu suo dedit nobis.</div>
<div n="14" type="v">Et vos vidimus, et testificamur quoniam Pater misit Filium suum Salvatorem mundi.</div>
<div n="15" type="v">Quisquis confessus fuerit quoniam Jesus est Filius Dei, Deus in eo manet, et ipse in Deo.</div>
<div n="16" type="v">Et nos cognovimus, et credidimus caritati, quam habet Deus in nobis. Deus caritas est : et qui manet in caritate, in Deo manet, et Deus in eo.</div>
<div n="17" type="v">In hoc perfecta est caritas Dei nobiscum, ut fiduciam habeamus in die judicii : quia sicut ille est, et nos sumus in hoc mundo.</div>
<div n="18" type="v">Timor non est in caritate : sed perfecta caritas foras mittit timorem, quoniam timor pœnam habet : qui autem timet, non est perfectus in caritate.</div>
<div n="19" type="v">Nos ergo diligamus Deum, quoniam Deus prior dilexit nos.</div>
<div n="20" type="v">Si quis dixerit, Quoniam diligo Deum, et fratrem suum oderit, mendax est. Qui enim non diligit fratrem suum quem vidit, Deum, quem non vidit, quomodo potest diligere ?</div>
<div n="21" type="v">Et hoc mandatum habemus a Deo : ut qui diligit Deum, diligat et fratrem suum.</div>
</div>
<div n="5" type="ch">
<div n="1" type="v">Omnis qui credit quoniam Jesus est Christus, ex Deo natus est. Et omnis qui diligit eum qui genuit, diligit et eum qui natus est ex eo.</div>
<div n="2" type="v">In hoc cognoscimus quoniam diligamus natos Dei, cum Deum diligamus, et mandata ejus faciamus.</div>
<div n="3" type="v">Hæc est enim caritas Dei, ut mandata ejus custodiamus : et mandata ejus gravia non sunt.</div>
<div n="4" type="v">Quoniam omne quod natum est ex Deo, vincit mundum : et hæc est victoria, quæ vincit mundum, fides nostra.</div>
<div n="5" type="v">Quis est, qui vincit mundum, nisi qui credit quoniam Jesus est Filius Dei ?</div>
<div n="6" type="v">Hic est, qui venit per aquam et sanguinem, Jesus Christus : non in aqua solum, sed in aqua et sanguine. Et Spiritus est, qui testificatur quoniam Christus est veritas.</div>
<div n="7" type="v">Quoniam tres sunt, qui testimonium dant in cælo : Pater, Verbum, et Spiritus Sanctus : et hi tres unum sunt.</div>
<div n="8" type="v">Et tres sunt, qui testimonium dant in terra : spiritus, et aqua, et sanguis : et hi tres unum sunt.</div>
<div n="9" type="v">Si testimonium hominum accipimus, testimonium Dei majus est : quoniam hoc est testimonium Dei, quod majus est, quoniam testificatus est de Filio suo.</div>
<div n="10" type="v">Qui credit in Filium Dei, habet testimonium Dei in se. Qui non credit Filio, mendacem facit eum : quia non credit in testimonium quod testificatus est Deus de Filio suo.</div>
<div n="11" type="v">Et hoc est testimonium, quoniam vitam æternam dedit nobis Deus : et hæc vita in Filio ejus est.</div>
<div n="12" type="v">Qui habet Filium, habet vitam : qui non habet Filium, vitam non habet.</div>
<div n="13" type="v">Hæc scribo vobis ut sciatis quoniam vitam habetis æternam, qui creditis in nomine Filii Dei.</div>
<div n="14" type="v">Et hæc est fiducia, quam habemus ad eum : quia quodcumque petierimus, secundum voluntatem ejus, audit nos.</div>
<div n="15" type="v">Et scimus quia audit nos quidquid petierimus : scimus quoniam habemus petitiones quas postulamus ab eo.</div>
<div n="16" type="v">Qui scit fratrem suum peccare peccatum non ad mortem, petat, et dabitur ei vita peccanti non ad mortem. Est peccatum ad mortem : non pro illo dico ut roget quis.</div>
<div n="17" type="v">Omnis iniquitas, peccatum est : et est peccatum ad mortem.</div>
<div n="18" type="v">Scimus quia omnis qui natus est ex Deo, non peccat : sed generatio Dei conservat eum, et malignus non tangit eum.</div>
<div n="19" type="v">Scimus quoniam ex Deo sumus : et mundus totus in maligno positus est.</div>
<div n="20" type="v">Et scimus quoniam Filius Dei venit, et dedit nobis sensum ut cognoscamus verum Deum, et simus in vero Filio ejus. Hic est verus Deus, et vita æterna.</div>
<div n="21" type="v">Filioli, custodite vos a simulacris. Amen.</div>
</div>
</div>
<div n="2John" type="bk">

<div n="1" type="v">Senior Electæ dominæ, et natis ejus, quos ego diligo in veritate, et non ego solus, sed et omnes qui cognoverunt veritatem,</div>
<div n="2" type="v">propter veritatem, quæ permanet in nobis, et nobiscum erit in æternum.</div>
<div n="3" type="v">Sit vobiscum gratia, misericordia, pax a Deo Patre, et a Christo Jesu Filio Patris in veritate, et caritate.</div>
<div n="4" type="v">Gavisus sum valde, quoniam inveni de filiis tuis ambulantes in veritate, sicut mandatum accepimus a Patre.</div>
<div n="5" type="v">Et nunc rogo te domina, non tamquam mandatum novum scribens tibi, sed quod habuimus ab initio, ut diligamus alterutrum.</div>
<div n="6" type="v">Et hæc est caritas, ut ambulemus secundum mandata ejus. Hoc est enim mandatum, ut quemadmodum audistis ab initio, in eo ambuletis.</div>
<div n="7" type="v">Quoniam multi seductores exierunt in mundum, qui non confitentur Jesum Christum venisse in carnem : hic est seductor, et antichristus.</div>
<div n="8" type="v">Videte vosmetipsos, ne perdatis quæ operati estis : sed ut mercedem plenam accipiatis.</div>
<div n="9" type="v">Omnis qui recedit, et non permanet in doctrina Christi, Deum non habet : qui permanet in doctrina, hic et Patrem et Filium habet.</div>
<div n="10" type="v">Si quis venit ad vos, et hanc doctrinam non affert, nolite recipere eum in domum, nec Ave ei dixeritis.</div>
<div n="11" type="v">Qui enim dicit illi Ave, communicat operibus ejus malignis.</div>
<div n="12" type="v">Plura habens vobis scribere, nolui per cartam et atramentum : spero enim me futurum apud vos, et os ad os loqui : ut gaudium vestrum plenum sit.</div>
<div n="13" type="v">Salutant te filii sororis tuæ Electæ.</div>

</div>
<div n="3John" type="bk">

<div n="1" type="v">Senior Gajo carissimo, quem ego diligo in veritate.</div>
<div n="2" type="v">Carissime, de omnibus orationem facio prospere te ingredi, et valere sicut prospere agit anima tua.</div>
<div n="3" type="v">Gavisus sum valde venientibus fratribus, et testimonium perhibentibus veritati tuæ, sicut tu in veritate ambulas.</div>
<div n="4" type="v">Majorem horum non habeo gratiam, quam ut audiam filios meos in veritate ambulare.</div>
<div n="5" type="v">Carissime, fideliter facis quidquid operaris in fratres, et hoc in peregrinos,</div>
<div n="6" type="v">qui testimonium reddiderunt caritati tuæ in conspectu ecclesiæ : quos, benefaciens, deduces digne Deo.</div>
<div n="7" type="v">Pro nomine enim ejus profecti sunt, nihil accipientes a gentibus.</div>
<div n="8" type="v">Nos ergo debemus suscipere hujusmodi, ut cooperatores simus veritatis.</div>
<div n="9" type="v">Scripsissem forsitan ecclesiæ : sed is qui amat primatum genere in eis, Diotrephes, non recipit nos :</div>
<div n="10" type="v">propter hoc si venero, commonebo ejus opera, quæ facit, verbis malignis garriens in nos : et quasi non ei ista sufficiant, neque ipse suscipit fratres : et eos qui suscipiunt, prohibet, et de ecclesia ejicit.</div>
<div n="11" type="v">Carissime, noli imitari malum, sed quod bonum est. Qui benefacit, ex Deo est : qui malefacit, non vidit Deum.</div>
<div n="12" type="v">Demetrio testimonium redditur ab omnibus, et ab ipsa veritate, sed et nos testimonium perhibemus : et nosti quoniam testimonium nostrum verum est.</div>
<div n="13" type="v">Multa habui tibi scribere : sed nolui per atramentum et calamum scribere tibi.</div>
<div n="14" type="v">Spero autem protinus te videre, et os ad os loquemur. Pax tibi. Salutant te amici. Saluta amicos nominatim.</div>

</div>
<div n="Jude" type="bk">

<div n="1" type="v">Judas Jesu Christi servus, frater autem Jacobi, his qui sunt in Deo Patre dilectis, et Christo Jesu conservatis, et vocatis.</div>
<div n="2" type="v">Misericordia vobis, et pax, et caritas adimpleatur.</div>
<div n="3" type="v">Carissimi, omnem sollicitudinem faciens scribendi vobis de communi vestra salute, necesse habui scribere vobis : deprecans supercertari semel traditæ sanctis fidei.</div>
<div n="4" type="v">Subintroierunt enim quidam homines (qui olim præscripti sunt in hoc judicium) impii, Dei nostri gratiam transferentes in luxuriam, et solum Dominatorem, et Dominum nostrum Jesum Christum negantes.</div>
<div n="5" type="v">Commonere autem vos volo, scientes semel omnia, quoniam Jesus populum de terra Ægypti salvans, secundo eos, qui non crediderunt, perdidit :</div>
<div n="6" type="v">angelos vero, qui non servaverunt suum principatum, sed dereliquerunt suum domicilium, in judicium magni diei, vinculis æternis sub caligine reservavit.</div>
<div n="7" type="v">Sicut Sodoma, et Gomorrha, et finitimæ civitates simili modo exfornicatæ, et abeuntes post carnem alteram, factæ sunt exemplum, ignis æterni pœnam sustinentes.</div>
<div n="8" type="v">Similiter et hi carnem quidem maculant, dominationem autem spernunt, majestatem autem blasphemant.</div>
<div n="9" type="v">Cum Michaël Archangelus cum diabolo disputans altercaretur de Moysi corpore, non est ausus judicium inferre blasphemiæ : sed dixit : Imperet tibi Dominus.</div>
<div n="10" type="v">Hi autem quæcumque quidem ignorant, blasphemant : quæcumque autem naturaliter, tamquam muta animalia, norunt, in his corrumpuntur.</div>
<div n="11" type="v">Væ illis, quia in via Cain abierunt, et errore Balaam mercede effusi sunt, et in contradictione Core perierunt !</div>
<div n="12" type="v">Hi sunt in epulis suis maculæ, convivantes sine timore, semetipsos pascentes, nubes sine aqua, quæ a ventis circumferentur, arbores autumnales, infructuosæ, bis mortuæ, eradicatæ,</div>
<div n="13" type="v">fluctus feri maris, despumantes suas confusiones, sidera errantia : quibus procella tenebrarum servata est in æternum.</div>
<div n="14" type="v">Prophetavit autem et de his septimus ab Adam Enoch, dicens : Ecce venit Dominus in sanctis millibus suis</div>
<div n="15" type="v">facere judicium contra omnes, et arguere omnes impios de omnibus operibus impietatis eorum, quibus impie egerunt, et de omnibus duris, quæ locuti sunt contra Deum peccatores impii.</div>
<div n="16" type="v">Hi sunt murmuratores querulosi, secundum desideria sua ambulantes, et os eorum loquitur superba, mirantes personas quæstus causa.</div>
<div n="17" type="v">Vos autem carissimi, memores estote verborum, quæ prædicta sunt ab apostolis Domini nostri Jesu Christi,</div>
<div n="18" type="v">qui dicebant vobis, quoniam in novissimo tempore venient illusores, secundum desideria sua ambulantes in impietatibus.</div>
<div n="19" type="v">Hi sunt, qui segregant semetipsos, animales, Spiritum non habentes.</div>
<div n="20" type="v">Vos autem carissimi superædificantes vosmetipsos sanctissimæ vestræ fidei, in Spiritu Sancto orantes,</div>
<div n="21" type="v">vosmetipsos in dilectione Dei servate, exspectantes misericordiam Domini nostri Jesu Christi in vitam æternam.</div>
<div n="22" type="v">Et hos quidem arguite judicatos :</div>
<div n="23" type="v">illos vero salvate, de igne rapientes. Aliis autem miseremini in timore : odientes et eam, quæ carnalis est, maculatam tunicam.</div>
<div n="24" type="v">Ei autem qui potens est vos conservare sine peccato et constituere ante conspectum gloriæ suæ immaculatos in exsultatione in adventu Domini nostri Jesu Christi,</div>
<div n="25" type="v">soli Deo Salvatori nostro, per Jesum Christum Dominum nostrum, gloria et magnificentia, imperium et potestas ante omne sæculum, et nunc, et in omnia sæcula sæculorum. Amen.</div>

</div>
<div n="Rev" type="bk">
<div n="1" type="ch">
<div n="1" type="v">Apocalypsis Jesu Christi, quam dedit illi Deus palam facere servis suis, quæ oportet fieri cito : et significavit, mittens per angelum suum servo suo Joanni,</div>
<div n="2" type="v">qui testimonium perhibuit verbo Dei, et testimonium Jesu Christi, quæcumque vidit.</div>
<div n="3" type="v">Beatus qui legit, et audit verba prophetiæ hujus, et servat ea, quæ in ea scripta sunt : tempus enim prope est.</div>
<div n="4" type="v">Joannes septem ecclesiis, quæ sunt in Asia. Gratia vobis, et pax ab eo, qui est, et qui erat, et qui venturus est : et a septem spiritibus qui in conspectu throni ejus sunt :</div>
<div n="5" type="v">et a Jesu Christo, qui est testis fidelis, primogenitus mortuorum, et princeps regum terræ, qui dilexit nos, et lavit nos a peccatis nostris in sanguine suo,</div>
<div n="6" type="v">et fecit nos regnum, et sacerdotes Deo et Patri suo : ipsi gloria et imperium in sæcula sæculorum. Amen.</div>
<div n="7" type="v">Ecce venit cum nubibus, et videbit eum omnis oculus, et qui eum pupugerunt. Et plangent se super eum omnes tribus terræ. Etiam : amen.</div>
<div n="8" type="v">Ego sum alpha et omega, principium et finis, dicit Dominus Deus : qui est, et qui erat, et qui venturus est, omnipotens.</div>
<div n="9" type="v">Ego Joannes frater vester, et particeps in tribulatione, et regno, et patientia in Christo Jesu : fui in insula, quæ appellatur Patmos, propter verbum Dei, et testimonium Jesu :</div>
<div n="10" type="v">fui in spiritu in dominica die, et audivi post me vocem magnam tamquam tubæ,</div>
<div n="11" type="v">dicentis : Quod vides, scribe in libro : et mitte septem ecclesiis, quæ sunt in Asia, Epheso, et Smyrnæ, et Pergamo, et Thyatiræ, et Sardis, et Philadelphiæ, et Laodiciæ.</div>
<div n="12" type="v">Et conversus sum ut viderem vocem, quæ loquebatur mecum : et conversus vidi septem candelabra aurea :</div>
<div n="13" type="v">et in medio septem candelabrorum aureorum, similem Filio hominis vestitum podere, et præcinctum ad mamillas zona aurea :</div>
<div n="14" type="v">caput autem ejus, et capilli erant candidi tamquam lana alba, et tamquam nix, et oculi ejus tamquam flamma ignis :</div>
<div n="15" type="v">et pedes ejus similes auricalco, sicut in camino ardenti, et vox illius tamquam vox aquarum multarum :</div>
<div n="16" type="v">et habebat in dextera sua stellas septem : et de ore ejus gladius utraque parte acutus exibat : et facies ejus sicut sol lucet in virtute sua.</div>
<div n="17" type="v">Et cum vidissem eum, cecidi ad pedes ejus tamquam mortuus. Et posuit dexteram suam super me, dicens : Noli timere : ego sum primus, et novissimus,</div>
<div n="18" type="v">et vivus, et fui mortuus, et ecce sum vivens in sæcula sæculorum : et habeo claves mortis, et inferni.</div>
<div n="19" type="v">Scribe ergo quæ vidisti, et quæ sunt, et quæ oportet fieri post hæc.</div>
<div n="20" type="v">Sacramentum septem stellarum, quas vidisti in dextera mea, et septem candelabra aurea : septem stellæ, angeli sunt septem ecclesiarum : et candelabra septem, septem ecclesiæ sunt.</div>
</div>
<div n="2" type="ch">
<div n="1" type="v">Angelo Ephesi ecclesiæ scribe : Hæc dicit, qui tenet septem stellas in dextera sua, qui ambulat in medio septem candelabrorum aureorum :</div>
<div n="2" type="v">Scio opera tua, et laborem, et patientiam tuam, et quia non potes sustinere malos : et tentasti eos, qui se dicunt apostolos esse, et non sunt : et invenisti eos mendaces :</div>
<div n="3" type="v">et patientiam habes, et sustinuisti propter nomen meum, et non defecisti.</div>
<div n="4" type="v">Sed habeo adversum te, quod caritatem tuam primam reliquisti.</div>
<div n="5" type="v">Memor esto itaque unde excideris : et age pœnitentiam, et prima opera fac : sin autem, venio tibi, et movebo candelabrum tuum de loco suo, nisi pœnitentiam egeris.</div>
<div n="6" type="v">Sed hoc habes, quia odisti facta Nicolaitarum, quæ et ego odi.</div>
<div n="7" type="v">Qui habet aurem, audiat quid Spiritus dicat ecclesiis : Vincenti dabo edere de ligno vitæ, quod est in paradiso Dei mei.</div>
<div n="8" type="v">Et angelo Smyrnæ ecclesiæ scribe : Hæc dicit primus, et novissimus, qui fuit mortuus, et vivit :</div>
<div n="9" type="v">Scio tribulationem tuam, et paupertatem tuam, sed dives es : et blasphemaris ab his, qui se dicunt Judæos esse, et non sunt, sed sunt synagoga Satanæ.</div>
<div n="10" type="v">Nihil horum timeas quæ passurus es. Ecce missurus est diabolus aliquos ex vobis in carcerem ut tentemini : et habebitis tribulationem diebus decem. Esto fidelis usque ad mortem, et dabo tibi coronam vitæ.</div>
<div n="11" type="v">Qui habet aurem, audiat quid Spiritus dicat ecclesiis : Qui vicerit, non lædetur a morte secunda.</div>
<div n="12" type="v">Et angelo Pergami ecclesiæ scribe : Hæc dicit qui habet rhomphæam utraque parte acutam :</div>
<div n="13" type="v">Scio ubi habitas, ubi sedes est Satanæ : et tenes nomen meum, et non negasti fidem meam. Et in diebus illis Antipas testis meus fidelis, qui occisus est apud vos ubi Satanas habitat.</div>
<div n="14" type="v">Sed habeo aversus te pauca : quia habes illic tenentes doctrinam Balaam, qui docebat Balac mittere scandalum coram filiis Israël, edere, et fornicari :</div>
<div n="15" type="v">ita habes et tu tenentes doctrinam Nicolaitarum.</div>
<div n="16" type="v">Similiter pœnitentiam age : si quominus veniam tibi cito, et pugnabo cum illis in gladio oris mei.</div>
<div n="17" type="v">Qui habet aurem, audiat quid Spiritus dicat ecclesiis : Vincenti dabo manna absconditum, et dabo illi calculum candidum : et in calculo nomen novum scriptum, quod nemo scit, nisi qui accipit.</div>
<div n="18" type="v">Et angelo Thyatiræ ecclesiæ scribe : Hæc dicit Filius Dei, qui habet oculos tamquam flammam ignis, et pedes ejus similes auricalco :</div>
<div n="19" type="v">Novi opera tua, et fidem, et caritatem tuam, et ministerium, et patientiam tuam, et opera tua novissima plura prioribus.</div>
<div n="20" type="v">Sed habeo adversus te pauca : quia permittis mulierem Jezabel, quæ se dicit propheten, docere, et seducere servos meos, fornicari, et manducare de idolothytis.</div>
<div n="21" type="v">Et dedi illi tempus ut pœnitentiam ageret : et non vult pœnitere a fornicatione sua.</div>
<div n="22" type="v">Ecce mittam eam in lectum : et qui mœchantur cum ea, in tribulatione maxima erunt, nisi pœnitentiam ab operibus suis egerint.</div>
<div n="23" type="v">Et filios ejus interficiam in morte, et scient omnes ecclesiæ, quia ego sum scrutans renes, et corda : et dabo unicuique vestrum secundum opera sua. Vobis autem dico,</div>
<div n="24" type="v">et ceteris qui Thyatiræ estis : quicumque non habent doctrinam hanc, et qui non cognoverunt altitudines Satanæ, quemadmodum dicunt, non mittam super vos aliud pondus :</div>
<div n="25" type="v">tamen id quod habetis, tenete donec veniam.</div>
<div n="26" type="v">Et qui vicerit, et custodierit usque in finem opera mea, dabo illi potestatem super gentes,</div>
<div n="27" type="v">et reget eas in virga ferrea, et tamquam vas figuli confringentur,</div>
<div n="28" type="v">sicut et ego accepi a Patre meo : et dabo illi stellam matutinam.</div>
<div n="29" type="v">Qui habet aurem, audiat quid Spiritus dicat ecclesiis.</div>
</div>
<div n="3" type="ch">
<div n="1" type="v">Et angelo ecclesiæ Sardis scribe : Hæc dicit qui habet septem spiritus Dei, et septem stellas : Scio opera tua, quia nomen habes quod vivas, et mortuus es.</div>
<div n="2" type="v">Esto vigilans, et confirma cetera, quæ moritura erant. Non enim invenio opera tua plena coram Deo meo.</div>
<div n="3" type="v">In mente ergo habe qualiter acceperis, et audieris, et serva, et pœnitentiam age. Si ergo non vigilaveris, veniam ad te tamquam fur et nescies qua hora veniam ad te.</div>
<div n="4" type="v">Sed habes pauca nomina in Sardis qui non inquinaverunt vestimenta sua : et ambulabunt mecum in albis, quia digni sunt.</div>
<div n="5" type="v">Qui vicerit, sic vestietur vestimentis albis, et non delebo nomen ejus de libro vitæ, et confitebor nomen ejus coram Patre meo, et coram angelis ejus.</div>
<div n="6" type="v">Qui habet aurem, audiat quid Spiritus dicat ecclesiis.</div>
<div n="7" type="v">Et angelo Philadelphiæ ecclesiæ scribe : Hæc dicit Sanctus et Verus, qui habet clavem David : qui aperit, et nemo claudit : claudit, et nemo aperit :</div>
<div n="8" type="v">Scio opera tua. Ecce dedi coram te ostium apertum, quod nemo potest claudere : quia modicam habes virtutem, et servasti verbum meum, et non negasti nomen meum.</div>
<div n="9" type="v">Ecce dabo de synagoga Satanæ, qui dicunt se Judæos esse, et non sunt, sed mentiuntur : ecce faciam illos ut veniant, et adorent ante pedes tuos : et scient quia ego dilexi te,</div>
<div n="10" type="v">quoniam servasti verbum patientiæ meæ, et ego servabo te ab hora tentationis, quæ ventura est in orbem universum tentare habitantes in terra.</div>
<div n="11" type="v">Ecce venio cito : tene quod habes, ut nemo accipiat coronam tuam.</div>
<div n="12" type="v">Qui vicerit, faciam illum columnam in templo Dei mei, et foras non egredietur amplius : et scribam super eum nomen Dei mei, et nomen civitatis Dei mei novæ Jerusalem, quæ descendit de cælo a Deo meo, et nomen meum novum.</div>
<div n="13" type="v">Qui habet aurem, audiat quid Spiritus dicat ecclesiis.</div>
<div n="14" type="v">Et angelo Laodiciæ ecclesiæ scribe : Hæc dicit : Amen, testis fidelis et verus, qui est principium creaturæ Dei.</div>
<div n="15" type="v">Scio opera tua : quia neque frigidus es, neque calidus : utinam frigidus esses, aut calidus :</div>
<div n="16" type="v">sed quia tepidus es, et nec frigidus, nec calidus, incipiam te evomere ex ore meo :</div>
<div n="17" type="v">quia dicis : Quod dives sum, et locupletatus, et nullius egeo : et nescis quia tu es miser, et miserabilis, et pauper, et cæcus, et nudus.</div>
<div n="18" type="v">Suadeo tibi emere a me aurum ignitum probatum, ut locuples fias, et vestimentis albis induaris, et non appareat confusio nuditatis tuæ, et collyrio inunge oculos tuos ut videas.</div>
<div n="19" type="v">Ego quos amo, arguo, et castigo. Æmulare ergo, et pœnitentiam age.</div>
<div n="20" type="v">Ecce sto ad ostium, et pulso : si quis audierit vocem meam, et aperuerit mihi januam, intrabo ad illum, et cœnabo cum illo, et ipse mecum.</div>
<div n="21" type="v">Qui vicerit, dabo ei sedere mecum in throno meo : sicut et ego vici, et sedi cum Patre meo in throno ejus.</div>
<div n="22" type="v">Qui habet aurem, audiat quid Spiritus dicat ecclesiis.</div>
</div>
<div n="4" type="ch">
<div n="1" type="v">Post hæc vidi : et ecce ostium apertum in cælo, et vox prima, quam audivi tamquam tubæ loquentis mecum, dicens : Ascende huc, et ostendam tibi quæ oportet fieri post hæc.</div>
<div n="2" type="v">Et statim fui in spiritu : et ecce sedes posita erat in cælo, et supra sedem sedens.</div>
<div n="3" type="v">Et qui sedebat similis erat aspectui lapidis jaspidis, et sardinis : et iris erat in circuitu sedis similis visioni smaragdinæ.</div>
<div n="4" type="v">Et in circuitu sedis sedilia viginti quatuor : et super thronos viginti quatuor seniores sedentes, circumamicti vestimentis albis, et in capitibus eorum coronæ aureæ.</div>
<div n="5" type="v">Et de throno procedebant fulgura, et voces, et tonitrua : et septem lampades ardentes ante thronum, qui sunt septem spiritus Dei.</div>
<div n="6" type="v">Et in conspectu sedis tamquam mare vitreum simile crystallo : et in medio sedis, et in circuitu sedis quatuor animalia plena oculis ante et retro.</div>
<div n="7" type="v">Et animal primum simile leoni, et secundum animal simile vitulo, et tertium animal habens faciem quasi hominis, et quartum animal simile aquilæ volanti.</div>
<div n="8" type="v">Et quatuor animalia, singula eorum habebant alas senas : et in circuitu, et intus plena sunt oculis : et requiem non habebant die ac nocte, dicentia : Sanctus, Sanctus, Sanctus Dominus Deus omnipotens, qui erat, et qui est, et qui venturus est.</div>
<div n="9" type="v">Et cum darent illa animalia gloriam, et honorem, et benedictionem sedenti super thronum, viventi in sæcula sæculorum,</div>
<div n="10" type="v">procidebant viginti quatuor seniores ante sedentem in throno, et adorabant viventem in sæcula sæculorum, et mittebant coronas suas ante thronum, dicentes :</div>
<div n="11" type="v">Dignus es Domine Deus noster accipere gloriam, et honorem, et virtutem : quia tu creasti omnia, et propter voluntatem tuam erant, et creata sunt.</div>
</div>
<div n="5" type="ch">
<div n="1" type="v">Et vidi in dextera sedentis supra thronum, librum scriptum intus et foris, signatum sigillis septem.</div>
<div n="2" type="v">Et vidi angelum fortem, prædicantem voce magna : Quis est dignus aperire librum, et solvere signacula ejus ?</div>
<div n="3" type="v">Et nemo poterat neque in cælo, neque in terra, neque subtus terram aperire librum, neque respicere illum.</div>
<div n="4" type="v">Et ego flebam multum, quoniam nemo dignus inventus est aperire librum, nec videre eum.</div>
<div n="5" type="v">Et unus de senioribus dixit mihi : Ne fleveris : ecce vicit leo de tribu Juda, radix David, aperire librum, et solvere septem signacula ejus.</div>
<div n="6" type="v">Et vidi : et ecce in medio throni et quatuor animalium, et in medio seniorum, Agnum stantem tamquam occisum, habentem cornua septem, et oculos septem : qui sunt septem spiritus Dei, missi in omnem terram.</div>
<div n="7" type="v">Et venit : et accepit de dextera sedentis in throno librum.</div>
<div n="8" type="v">Et cum aperuisset librum, quatuor animalia, et viginti quatuor seniores ceciderunt coram Agno, habentes singuli citharas, et phialas aureas plenas odoramentorum, quæ sunt orationes sanctorum :</div>
<div n="9" type="v">et cantabant canticum novum, dicentes : Dignus es, Domine, accipere librum, et aperire signacula ejus : quoniam occisus es, et redemisti nos Deo in sanguine tuo ex omni tribu, et lingua, et populo, et natione :</div>
<div n="10" type="v">et fecisti nos Deo nostro regnum, et sacerdotes : et regnabimus super terram.</div>
<div n="11" type="v">Et vidi, et audivi vocem angelorum multorum in circuitu throni, et animalium, et seniorum : et erat numerus eorum millia millium,</div>
<div n="12" type="v">dicentium voce magna : Dignus est Agnus, qui occisus est, accipere virtutem, et divinitatem, et sapientiam, et fortitudinem, et honorem, et gloriam, et benedictionem.</div>
<div n="13" type="v">Et omnem creaturam, quæ in cælo est, et super terram, et sub terra, et quæ sunt in mari, et quæ in eo : omnes audivi dicentes : Sedenti in throno, et Agno, benedictio et honor, et gloria, et potestas in sæcula sæculorum.</div>
<div n="14" type="v">Et quatuor animalia dicebant : Amen. Et viginti quatuor seniores ceciderunt in facies suas : et adoraverunt viventem in sæcula sæculorum.</div>
</div>
<div n="6" type="ch">
<div n="1" type="v">Et vidi quod aperuisset Agnus unum de septem sigillis, et audivi unum de quatuor animalibus, dicens tamquam vocem tonitrui : Veni, et vide.</div>
<div n="2" type="v">Et vidi : et ecce equus albus, et qui sedebat super illum, habebat arcum, et data est ei corona, et exivit vincens ut vinceret.</div>
<div n="3" type="v">Et cum aperuisset sigillum secundum, audivi secundum animal, dicens : Veni, et vide.</div>
<div n="4" type="v">Et exivit alius equus rufus : et qui sedebat super illum, datum est ei ut sumeret pacem de terra, et ut invicem se interficiant, et datus est ei gladius magnus.</div>
<div n="5" type="v">Et cum aperuisset sigillum tertium, audivi tertium animal, dicens : Veni, et vide. Et ecce equus niger : et qui sedebat super illum, habebat stateram in manu sua.</div>
<div n="6" type="v">Et audivi tamquam vocem in medio quatuor animalium dicentium : Bilibris tritici denario et tres bilibres hordei denario, et vinum, et oleum ne læseris.</div>
<div n="7" type="v">Et cum aperuisset sigillum quartum, audivi vocem quarti animalis dicentis : Veni, et vide.</div>
<div n="8" type="v">Et ecce equus pallidus : et qui sedebat super eum, nomen illi Mors, et infernus sequebatur eum, et data est illi potestas super quatuor partes terræ, interficere gladio, fame, et morte, et bestiis terræ.</div>
<div n="9" type="v">Et cum aperuisset sigillum quintum, vidi subtus altare animas interfectorum propter verbum Dei, et propter testimonium, quod habebant :</div>
<div n="10" type="v">et clamabant voce magna, dicentes : Usquequo Domine (sanctus et verus), non judicas, et non vindicas sanguinem nostrum de iis qui habitant in terra ?</div>
<div n="11" type="v">Et datæ sunt illis singulæ stolæ albæ : et dictum est illis ut requiescerent adhuc tempus modicum donec compleantur conservi eorum, et fratres eorum, qui interficiendi sunt sicut et illi.</div>
<div n="12" type="v">Et vidi cum aperuisset sigillum sextum : et ecce terræmotus magnus factus est, et sol factus est niger tamquam saccus cilicinus : et luna tota facta est sicut sanguis :</div>
<div n="13" type="v">et stellæ de cælo ceciderunt super terram, sicut ficus emittit grossos suos cum a vento magno movetur :</div>
<div n="14" type="v">et cælum recessit sicut liber involutus : et omnis mons, et insulæ de locis suis motæ sunt :</div>
<div n="15" type="v">et reges terræ, et principes, et tribuni, et divites, et fortes, et omnis servus, et liber absconderunt se in speluncis, et in petris montium :</div>
<div n="16" type="v">et dicunt montibus, et petris : Cadite super nos, et abscondite nos a facie sedentis super thronum, et ab ira Agni :</div>
<div n="17" type="v">quoniam venit dies magnus iræ ipsorum : et quis poterit stare ?</div>
</div>
<div n="7" type="ch">
<div n="1" type="v">Post hæc vidi quatuor angelos stantes super quatuor angulos terræ, tenentes quatuor ventos terræ, ne flarent super terram, neque super mare, neque in ullam arborem.</div>
<div n="2" type="v">Et vidi alterum angelum ascendentem ab ortu solis, habentem signum Dei vivi : et clamavit voce magna quatuor angelis, quibus datum est nocere terræ et mari,</div>
<div n="3" type="v">dicens : Nolite nocere terræ, et mari, neque arboribus, quoadusque signemus servos Dei nostri in frontibus eorum.</div>
<div n="4" type="v">Et audivi numerum signatorum, centum quadraginta quatuor millia signati, ex omni tribu filiorum Israël.</div>
<div n="5" type="v">Ex tribu Juda duodecim millia signati : ex tribu Ruben duodecim millia signati : ex tribu Gad duodecim millia signati :</div>
<div n="6" type="v">ex tribu Aser duodecim millia signati : ex tribu Nephthali duodecim millia signati : ex tribu Manasse duodecim millia signati :</div>
<div n="7" type="v">ex tribu Simeon duodecim millia signati : ex tribu Levi duodecim millia signati : ex tribu Issachar duodecim millia signati :</div>
<div n="8" type="v">ex tribu Zabulon duodecim millia signati : ex tribu Joseph duodecim millia signati : ex tribu Benjamin duodecim millia signati.</div>
<div n="9" type="v">Post hæc vidi turbam magnam, quam dinumerare nemo poterat, ex omnibus gentibus, et tribubus, et populis, et linguis : stantes ante thronum, et in conspectu Agni, amicti stolis albis, et palmæ in manibus eorum :</div>
<div n="10" type="v">et clamabant voce magna, dicentes : Salus Deo nostro, qui sedet super thronum, et Agno.</div>
<div n="11" type="v">Et omnes angeli stabant in circuitu throni, et seniorum, et quatuor animalium : et ceciderunt in conspectu throni in facies suas, et adoraverunt Deum,</div>
<div n="12" type="v">dicentes : Amen. Benedictio, et claritas, et sapientia, et gratiarum actio, honor, et virtus, et fortitudo Deo nostro in sæcula sæculorum. Amen.</div>
<div n="13" type="v">Et respondit unus de senioribus et dixit mihi : Hi, qui amicti sunt stolis albis, qui sunt ? et unde venerunt ?</div>
<div n="14" type="v">Et dixi illi : Domine mi, tu scis. Et dixit mihi : Hi sunt, qui venerunt de tribulatione magna, et laverunt stolas suas, et dealbaverunt eas in sanguine Agni.</div>
<div n="15" type="v">Ideo sunt ante thronum Dei, et serviunt ei die ac nocte in templo ejus : et qui sedet in throno, habitabit super illos :</div>
<div n="16" type="v">non esurient, neque sitient amplius, nec cadet super illos sol, neque ullus æstus :</div>
<div n="17" type="v">quoniam Agnus, qui in medio throni est, reget illos et deducet eos ad vitæ fontes aquarum, et absterget Deus omnem lacrimam ab oculis eorum.</div>
</div>
<div n="8" type="ch">
<div n="1" type="v">Et cum aperuisset sigillum septimum, factum est silentium in cælo, quasi media hora.</div>
<div n="2" type="v">Et vidi septem angelos stantes in conspectu Dei : et datæ sunt illis septem tubæ.</div>
<div n="3" type="v">Et alius angelus venit, et stetit ante altare habens thuribulum aureum : et data sunt illi incensa multa, ut daret de orationibus sanctorum omnium super altare aureum, quod est ante thronum Dei.</div>
<div n="4" type="v">Et ascendit fumus incensorum de orationibus sanctorum de manu angeli coram Deo.</div>
<div n="5" type="v">Et accepit angelus thuribulum, et implevit illud de igne altaris, et misit in terram : et facta sunt tonitrua, et voces, et fulgura, et terræmotus magnus.</div>
<div n="6" type="v">Et septem angeli, qui habebant septem tubas, præparaverunt se ut tuba canerent.</div>
<div n="7" type="v">Et primus angelus tuba cecinit, et facta est grando, et ignis, mista in sanguine, et missum est in terram, et tertia pars terræ combusta est, et tertia pars arborum concremata est, et omne fœnum viride combustum est.</div>
<div n="8" type="v">Et secundus angelus tuba cecinit : et tamquam mons magnus igne ardens missus est in mare, et facta est tertia pars maris sanguis,</div>
<div n="9" type="v">et mortua est tertia pars creaturæ eorum, quæ habebant animas in mari, et tertia pars navium interiit.</div>
<div n="10" type="v">Et tertius angelus tuba cecinit : et cecidit de cælo stella magna, ardens tamquam facula, et cecidit in tertiam partem fluminum, et in fontes aquarum :</div>
<div n="11" type="v">et nomen stellæ dicitur Absinthium, et facta est tertia pars aquarum in absinthium ; et multi hominum mortui sunt de aquis, quia amaræ factæ sunt.</div>
<div n="12" type="v">Et quartus angelus tuba cecinit : et percussa est tertia pars solis, et tertia pars lunæ, et tertia pars stellarum, ita ut obscuraretur tertia pars eorum, et diei non luceret pars tertia, et noctis similiter.</div>
<div n="13" type="v">Et vidi, et audivi vocem unius aquilæ volantis per medium cæli dicentis voce magna : Væ, væ, væ habitantibus in terra de ceteris vocibus trium angelorum, qui erant tuba canituri.</div>
</div>
<div n="9" type="ch">
<div n="1" type="v">Et quintus angelus tuba cecinit : et vidi stellam de cælo cecidisse in terram, et data est ei clavis putei abyssi.</div>
<div n="2" type="v">Et aperuit puteum abyssi : et ascendit fumus putei, sicut fumus fornacis magnæ : et obscuratus est sol, et aër de fumo putei :</div>
<div n="3" type="v">et de fumo putei exierunt locustæ in terram, et data est illis potestas, sicut habent potestatem scorpiones terræ :</div>
<div n="4" type="v">et præceptum est illis ne læderent fœnum terræ, neque omne viride, neque omnem arborem : nisi tantum homines, qui non habent signum Dei in frontibus suis :</div>
<div n="5" type="v">et datum est illis ne occiderent eos : sed ut cruciarent mensibus quinque : et cruciatus eorum, ut cruciatus scorpii cum percutit hominem.</div>
<div n="6" type="v">Et in diebus illis quærent homines mortem, et non invenient eam : et desiderabunt mori, et fugiet mors ab eis.</div>
<div n="7" type="v">Et similitudines locustarum, similes equis paratis in prælium : et super capita earum tamquam coronæ similes auro : et facies earum tamquam facies hominum.</div>
<div n="8" type="v">Et habebant capillos sicut capillos mulierum. Et dentes earum, sicut dentes leonum erant :</div>
<div n="9" type="v">et habebant loricas sicut loricas ferreas, et vox alarum earum sicut vox curruum equorum multorum currentium in bellum :</div>
<div n="10" type="v">et habebant caudas similes scorpionum, et aculei erant in caudis earum : et potestas earum nocere hominibus mensibus quinque :</div>
<div n="11" type="v">et habebant super se regem angelum abyssi cui nomen hebraice Abaddon, græce autem Apollyon, latine habens nomen Exterminans.</div>
<div n="12" type="v">Væ unum abiit, et ecce veniunt adhuc duo væ post hæc.</div>
<div n="13" type="v">Et sextus angelus tuba cecinit : et audivi vocem unam ex quatuor cornibus altaris aurei, quod est ante oculos Dei,</div>
<div n="14" type="v">dicentem sexto angelo, qui habebat tubam : Solve quatuor angelos, qui alligati sunt in flumine magno Euphrate.</div>
<div n="15" type="v">Et soluti sunt quatuor angeli, qui parati erant in horam, et diem, et mensem, et annum, ut occiderent tertiam partem hominum.</div>
<div n="16" type="v">Et numerus equestris exercitus vicies millies dena millia. Et audivi numerum eorum.</div>
<div n="17" type="v">Et ita vidi equos in visione : et qui sedebant super eos, habebant loricas igneas, et hyacinthinas, et sulphureas, et capita eorum erant tamquam capita leonum : et de ore eorum procedit ignis, et fumus, et sulphur.</div>
<div n="18" type="v">Et ab his tribus plagis occisa est tertia pars hominum de igne, et de fumo, et sulphure, quæ procedebant de ore ipsorum.</div>
<div n="19" type="v">Potestas enim equorum in ore eorum est, et in caudis eorum, nam caudæ eorum similes serpentibus, habentes capita : et in his nocent.</div>
<div n="20" type="v">Et ceteri homines, qui non sunt occisi in his plagis, neque pœnitentiam egerunt de operibus manuum suarum, ut non adorarent dæmonia, et simulacra aurea, et argentea, et ærea, et lapidea, et lignea, quæ neque videre possunt, neque audire, neque ambulare,</div>
<div n="21" type="v">et non egerunt pœnitentiam ab homicidiis suis, neque a veneficiis suis, neque a fornicatione sua, neque a furtis suis.</div>
</div>
<div n="10" type="ch">
<div n="1" type="v">Et vidi alium angelum fortem descendentem de cælo amictum nube, et iris in capite ejus, et facies ejus erat ut sol, et pedes ejus tamquam columnæ ignis :</div>
<div n="2" type="v">et habebat in manu sua libellum apertum : et posuit pedem suum dextrum super mare, sinistrum autem super terram :</div>
<div n="3" type="v">et clamavit voce magna, quemadmodum cum leo rugit. Et cum clamasset, locuta sunt septem tonitrua voces suas.</div>
<div n="4" type="v">Et cum locuta fuissent septem tonitrua voces suas, ego scripturus eram : et audivi vocem de cælo dicentem mihi : Signa quæ locuta sunt septem tonitrua : et noli ea scribere.</div>
<div n="5" type="v">Et angelus, quem vidi stantem super mare et super terram, levavit manum suam ad cælum :</div>
<div n="6" type="v">et juravit per viventem in sæcula sæculorum, qui creavit cælum, et ea quæ in eo sunt : et terram, et ea quæ in ea sunt : et mare, et ea quæ in eo sunt : Quia tempus non erit amplius :</div>
<div n="7" type="v">sed in diebus vocis septimi angeli, cum cœperit tuba canere, consummabitur mysterium Dei sicut evangelizavit per servos suos prophetas.</div>
<div n="8" type="v">Et audivi vocem de cælo iterum loquentem mecum, et dicentem : Vade, et accipe librum apertum de manu angeli stantis super mare, et super terram.</div>
<div n="9" type="v">Et abii ad angelum, dicens ei, ut daret mihi librum. Et dixit mihi : Accipe librum, et devora illum : et faciet amaricari ventrem tuum, sed in ore tuo erit dulce tamquam mel.</div>
<div n="10" type="v">Et accepi librum de manu angeli, et devoravi illum : et erat in ore meo tamquam mel dulce, et cum devorassem eum, amaricatus est venter meus :</div>
<div n="11" type="v">et dixit mihi : Oportet te iterum prophetare gentibus, et populis, et linguis, et regibus multis.</div>
</div>
<div n="11" type="ch">
<div n="1" type="v">Et datus est mihi calamus similis virgæ, et dictum est mihi : Surge, et metire templum Dei, et altare, et adorantes in eo :</div>
<div n="2" type="v">atrium autem, quod est foris templum, ejice foras, et ne metiaris illud : quoniam datum est gentibus, et civitatem sanctam calcabunt mensibus quadraginta duobus :</div>
<div n="3" type="v">et dabo duobus testibus meis, et prophetabunt diebus mille ducentis sexaginta, amicti saccis.</div>
<div n="4" type="v">Hi sunt duæ olivæ et duo candelabra in conspectu Domini terræ stantes.</div>
<div n="5" type="v">Et si quis voluerit eos nocere, ignis exiet de ore eorum, et devorabit inimicos eorum : et si quis voluerit eos lædere, sic oportet eum occidi.</div>
<div n="6" type="v">Hi habent potestatem claudendi cælum, ne pluat diebus prophetiæ ipsorum : et potestatem habent super aquas convertendi eas in sanguinem, et percutere terram omni plaga quotiescumque voluerint.</div>
<div n="7" type="v">Et cum finierint testimonium suum, bestia, quæ ascendit de abysso, faciet adversum eos bellum, et vincet illos, et occidet eos.</div>
<div n="8" type="v">Et corpora eorum jacebunt in plateis civitatis magnæ, quæ vocatur spiritualiter Sodoma, et Ægyptus, ubi et Dominus eorum crucifixus est.</div>
<div n="9" type="v">Et videbunt de tribubus, et populis, et linguis, et gentibus corpora eorum per tres dies et dimidium : et corpora eorum non sinent poni in monumentis :</div>
<div n="10" type="v">et inhabitantes terram gaudebunt super illos, et jucundabuntur : et munera mittent invicem, quoniam hi duo prophetæ cruciaverunt eos, qui habitabant super terram.</div>
<div n="11" type="v">Et post dies tres et dimidium, spiritus vitæ a Deo intravit in eos. Et steterunt super pedes suos, et timor magnus cecidit super eos qui viderunt eos.</div>
<div n="12" type="v">Et audierunt vocem magnam de cælo, dicentem eis : Ascendite huc. Et ascenderunt in cælum in nube : et viderunt illos inimici eorum.</div>
<div n="13" type="v">Et in illa hora factus est terræmotus magnus, et decima pars civitatis cecidit : et occisa sunt in terræmotu nomina hominum septem millia : et reliqui in timorem sunt missi, et dederunt gloriam Deo cæli.</div>
<div n="14" type="v">Væ secundum abiit : et ecce væ tertium veniet cito.</div>
<div n="15" type="v">Et septimus angelus tuba cecinit : et factæ sunt voces magnæ in cælo dicentes : Factum est regnum hujus mundi, Domini nostri et Christi ejus, et regnabit in sæcula sæculorum. Amen.</div>
<div n="16" type="v">Et viginti quatuor seniores, qui in conspectu Dei sedent in sedibus suis, ceciderunt in facies suas, et adoraverunt Deum, dicentes :</div>
<div n="17" type="v">Gratias agimus tibi, Domine Deus omnipotens, qui es, et qui eras, et qui venturus es : quia accepisti virtutem tuam magnam, et regnasti.</div>
<div n="18" type="v">Et iratæ sunt gentes, et advenit ira tua et tempus mortuorum judicari, et reddere mercedem servis tuis prophetis, et sanctis, et timentibus nomen tuum pusillis et magnis, et exterminandi eos qui corruperunt terram.</div>
<div n="19" type="v">Et apertum est templum Dei in cælo : et visa est arca testamenti ejus in templo ejus, et facta sunt fulgura, et voces, et terræmotus, et grando magna.</div>
</div>
<div n="12" type="ch">
<div n="1" type="v">Et signum magnum apparuit in cælo : mulier amicta sole, et luna sub pedibus ejus, et in capite ejus corona stellarum duodecim :</div>
<div n="2" type="v">et in utero habens, clamabat parturiens, et cruciabatur ut pariat.</div>
<div n="3" type="v">Et visum est aliud signum in cælo : et ecce draco magnus rufus habens capita septem, et cornua decem : et in capitibus ejus diademata septem,</div>
<div n="4" type="v">et cauda ejus trahebat tertiam partem stellarum cæli, et misit eas in terram : et draco stetit ante mulierem, quæ erat paritura, ut cum peperisset, filium ejus devoraret.</div>
<div n="5" type="v">Et peperit filium masculum, qui recturus erat omnes gentes in virga ferrea : et raptus est filius ejus ad Deum, et ad thronum ejus,</div>
<div n="6" type="v">et mulier fugit in solitudinem ubi habebat locum paratum a Deo, ut ibi pascant eam diebus mille ducentis sexaginta.</div>
<div n="7" type="v">Et factum est prælium magnum in cælo : Michaël et angeli ejus præliabantur cum dracone, et draco pugnabat, et angeli ejus :</div>
<div n="8" type="v">et non valuerunt, neque locus inventus est eorum amplius in cælo.</div>
<div n="9" type="v">Et projectus est draco ille magnus, serpens antiquus, qui vocatur diabolus, et Satanas, qui seducit universum orbem : et projectus est in terram, et angeli ejus cum illo missi sunt.</div>
<div n="10" type="v">Et audivi vocem magnam in cælo dicentem : Nunc facta est salus, et virtus, et regnum Dei nostri, et potestas Christi ejus : quia projectus est accusator fratrum nostrorum, qui accusabat illos ante conspectum Dei nostri die ac nocte.</div>
<div n="11" type="v">Et ipsi vicerunt eum propter sanguinem Agni, et propter verbum testimonii sui, et non dilexerunt animas suas usque ad mortem.</div>
<div n="12" type="v">Propterea lætamini cæli, et qui habitatis in eis. Væ terræ, et mari, quia descendit diabolus ad vos habens iram magnam, sciens quod modicum tempus habet.</div>
<div n="13" type="v">Et postquam vidit draco quod projectus esset in terram, persecutus est mulierem, quæ peperit masculum :</div>
<div n="14" type="v">et datæ sunt mulieri alæ duæ aquilæ magnæ ut volaret in desertum in locum suum, ubi alitur per tempus et tempora, et dimidium temporis a facie serpentis.</div>
<div n="15" type="v">Et misit serpens ex ore suo post mulierem, aquam tamquam flumen, ut eam faceret trahi a flumine.</div>
<div n="16" type="v">Et adjuvit terra mulierem, et aperuit terra os suum, et absorbuit flumen, quod misit draco de ore suo.</div>
<div n="17" type="v">Et iratus est draco in mulierem : et abiit facere prælium cum reliquis de semine ejus, qui custodiunt mandata Dei, et habent testimonium Jesu Christi.</div>
<div n="18" type="v">Et stetit supra arenam maris.</div>
</div>
<div n="13" type="ch">
<div n="1" type="v">Et vidi de mari bestiam ascendentem habentem capita septem, et cornua decem, et super cornua ejus decem diademata, et super capita ejus nomina blasphemiæ.</div>
<div n="2" type="v">Et bestia, quam vidi, similis erat pardo, et pedes ejus sicut pedes ursi, et os ejus sicut os leonis. Et dedit illi draco virtutem suam, et potestatem magnam.</div>
<div n="3" type="v">Et vidi unum de capitibus suis quasi occisum in mortem : et plaga mortis ejus curata est. Et admirata est universa terra post bestiam.</div>
<div n="4" type="v">Et adoraverunt draconem, qui dedit potestatem bestiæ : et adoraverunt bestiam, dicentes : Quis similis bestiæ ? et quis poterit pugnare cum ea ?</div>
<div n="5" type="v">Et datum est ei os loquens magna et blasphemias : et data est ei potestas facere menses quadraginta duos.</div>
<div n="6" type="v">Et aperuit os suum in blasphemias ad Deum, blasphemare nomen ejus, et tabernaculum ejus, et eos qui in cælo habitant.</div>
<div n="7" type="v">Et est datum illi bellum facere cum sanctis, et vincere eos. Et data est illi potestas in omnem tribum, et populum, et linguam, et gentem,</div>
<div n="8" type="v">et adoraverunt eam omnes, qui inhabitant terram : quorum non sunt scripta nomina in libro vitæ Agni, qui occisus est ab origine mundi.</div>
<div n="9" type="v">Si quis habet aurem, audiat.</div>
<div n="10" type="v">Qui in captivitatem duxerit, in captivitatem vadet : qui in gladio occiderit, oportet eum gladio occidi. Hic est patientia, et fides sanctorum.</div>
<div n="11" type="v">Et vidi aliam bestiam ascendentem de terra, et habebat cornua duo similia Agni, et loquebatur sicut draco.</div>
<div n="12" type="v">Et potestatem prioris bestiæ omnem faciebat in conspectu ejus : et fecit terram, et habitantes in ea, adorare bestiam primam, cujus curata est plaga mortis.</div>
<div n="13" type="v">Et fecit signa magna, ut etiam ignem faceret de cælo descendere in terram in conspectu hominum.</div>
<div n="14" type="v">Et seduxit habitantes in terra propter signa, quæ data sunt illi facere in conspectu bestiæ, dicens habitantibus in terra, ut faciant imaginem bestiæ, quæ habet plagam gladii, et vixit.</div>
<div n="15" type="v">Et datum est illi ut daret spiritum imagini bestiæ, et ut loquatur imago bestiæ : et faciat ut quicumque non adoraverint imaginem bestiæ, occidantur.</div>
<div n="16" type="v">Et faciet omnes pusillos, et magnos, et divites, et pauperes, et liberos, et servos habere caracterem in dextera manu sua, aut in frontibus suis :</div>
<div n="17" type="v">et nequis possit emere, aut vendere, nisi qui habet caracterem, aut nomen bestiæ, aut numerum nominis ejus.</div>
<div n="18" type="v">Hic sapientia est. Qui habet intellectum, computet numerum bestiæ. Numerus enim hominis est : et numerus ejus sexcenti sexaginta sex.</div>
</div>
<div n="14" type="ch">
<div n="1" type="v">Et vidi : et ecce Agnus stabat supra montem Sion, et cum eo centum quadraginta quatuor millia, habentes nomen ejus, et nomen Patris ejus scriptum in frontibus suis.</div>
<div n="2" type="v">Et audivi vocem de cælo, tamquam vocem aquarum multarum, et tamquam vocem tonitrui magni : et vocem, quam audivi, sicut citharœdorum citharizantium in citharis suis.</div>
<div n="3" type="v">Et cantabant quasi canticum novum ante sedem, et ante quatuor animalia, et seniores : et nemo poterat dicere canticum, nisi illa centum quadraginta quatuor millia, qui empti sunt de terra.</div>
<div n="4" type="v">Hi sunt, qui cum mulieribus non sunt coinquinati : virgines enim sunt. Hi sequuntur Agnum quocumque ierit. Hi empti sunt ex hominibus primitiæ Deo, et Agno :</div>
<div n="5" type="v">et in ore eorum non est inventum mendacium : sine macula enim sunt ante thronum Dei.</div>
<div n="6" type="v">Et vidi alterum angelum volantem per medium cæli, habentem Evangelium æternum, ut evangelizaret sedentibus super terram, et super omnem gentem, et tribum, et linguam, et populum :</div>
<div n="7" type="v">dicens magna voce : Timete Dominum, et date illi honorem, quia venit hora judicii ejus : et adorate eum, qui fecit cælum, et terram, mare, et fontes aquarum.</div>
<div n="8" type="v">Et alius angelus secutus est dicens : Cecidit, cecidit Babylon illa magna : quæ a vino iræ fornicationis suæ potavit omnes gentes.</div>
<div n="9" type="v">Et tertius angelus secutus est illos, dicens voce magna : Si quis adoraverit bestiam, et imaginem ejus, et acceperit caracterem in fronte sua, aut in manu sua :</div>
<div n="10" type="v">et hic bibet de vino iræ Dei, quod mistum est mero in calice iræ ipsius, et cruciabitur igne, et sulphure in conspectu angelorum sanctorum, et ante conspectum Agni :</div>
<div n="11" type="v">et fumus tormentorum eorum ascendet in sæcula sæculorum : nec habent requiem die ac nocte, qui adoraverunt bestiam, et imaginem ejus, et si quis acceperit caracterem nominis ejus.</div>
<div n="12" type="v">Hic patientia sanctorum est, qui custodiunt mandata Dei, et fidem Jesu.</div>
<div n="13" type="v">Et audivi vocem de cælo, dicentem mihi : Scribe : Beati mortui qui in Domino moriuntur. Amodo jam dicit Spiritus, ut requiescant a laboribus suis : opera enim illorum sequuntur illos.</div>
<div n="14" type="v">Et vidi : et ecce nubem candidam, et super nubem sedentem similem Filio hominis, habentem in capite suo coronam auream, et in manu sua falcem acutam.</div>
<div n="15" type="v">Et alius angelus exivit de templo, clamans voce magna ad sedentem super nubem : Mitte falcem tuam, et mete, quia venit hora ut metatur, quoniam aruit messis terræ.</div>
<div n="16" type="v">Et misit qui sedebat super nubem, falcem suam in terram, et demessa est terra.</div>
<div n="17" type="v">Et alius angelus exivit de templo, quod est in cælo, habens et ipse falcem acutam.</div>
<div n="18" type="v">Et alius angelus exivit de altari, qui habebat potestatem supra ignem : et clamavit voce magna ad eum qui habebat falcem acutam, dicens : Mitte falcem tuam acutam, et vindemia botros vineæ terræ : quoniam maturæ sunt uvæ ejus.</div>
<div n="19" type="v">Et misit angelus falcem suam acutam in terram, et vindemiavit vineam terræ, et misit in lacum iræ Dei magnum :</div>
<div n="20" type="v">et calcatus est lacus extra civitatem, et exivit sanguis de lacu usque ad frenos equorum per stadia mille sexcenta.</div>
</div>
<div n="15" type="ch">
<div n="1" type="v">Et vidi aliud signum in cælo magnum et mirabile, angelos septem, habentes plagas septem novissimas : quoniam in illis consummata est ira Dei.</div>
<div n="2" type="v">Et vidi tamquam mare vitreum mistum igne, et eos, qui vicerunt bestiam, et imaginem ejus, et numerum nominis ejus, stantes super mare vitreum, habentes citharas Dei :</div>
<div n="3" type="v">et cantantes canticum Moysi servi Dei, et canticum Agni, dicentes : Magna et mirabilia sunt opera tua, Domine Deus omnipotens : justæ et veræ sunt viæ tuæ, Rex sæculorum.</div>
<div n="4" type="v">Quis non timebit te, Domine, et magnificabit nomen tuum ? quia solus pius es : quoniam omnes gentes venient, et adorabunt in conspectu tuo, quoniam judicia tua manifesta sunt.</div>
<div n="5" type="v">Et post hæc vidi : et ecce apertum est templum tabernaculi testimonii in cælo,</div>
<div n="6" type="v">et exierunt septem angeli habentes septem plagas de templo, vestiti lino mundo et candido, et præcincti circa pectora zonis aureis.</div>
<div n="7" type="v">Et unum de quatuor animalibus dedit septem angelis septem phialas aureas, plenas iracundiæ Dei viventis in sæcula sæculorum.</div>
<div n="8" type="v">Et impletum est templum fumo a majestate Dei, et de virtute ejus : et nemo poterat introire in templum, donec consummarentur septem plagæ septem angelorum.</div>
</div>
<div n="16" type="ch">
<div n="1" type="v">Et audivi vocem magnam de templo, dicentem septem angelis : Ite, et effundite septem phialas iræ Dei in terram.</div>
<div n="2" type="v">Et abiit primus, et effudit phialam suam in terram, et factum est vulnus sævum et pessimum in homines, qui habebant caracterem bestiæ, et in eos qui adoraverunt imaginem ejus.</div>
<div n="3" type="v">Et secundus angelus effudit phialam suam in mare, et factus est sanguis tamquam mortui : et omnis anima vivens mortua est in mari.</div>
<div n="4" type="v">Et tertius effudit phialam suam super flumina, et super fontes aquarum, et factus est sanguis.</div>
<div n="5" type="v">Et audivi angelum aquarum dicentem : Justus es, Domine, qui es, et qui eras sanctus, qui hæc judicasti :</div>
<div n="6" type="v">quia sanguinem sanctorum et prophetarum effuderunt, et sanguinem eis dedisti bibere : digni enim sunt.</div>
<div n="7" type="v">Et audivi alterum ab altari dicentem : Etiam Domine Deus omnipotens, vera et justa judicia tua.</div>
<div n="8" type="v">Et quartus angelus effudit phialam suam in solem, et datum est illi æstu affligere homines, et igni :</div>
<div n="9" type="v">et æstuaverunt homines æstu magno, et blasphemaverunt nomen Dei habentis potestatem super has plagas, neque egerunt pœnitentiam ut darent illi gloriam.</div>
<div n="10" type="v">Et quintus angelus effudit phialam suam super sedem bestiæ : et factum est regnum ejus tenebrosum, et commanducaverunt linguas suas præ dolore :</div>
<div n="11" type="v">et blasphemaverunt Deum cæli præ doloribus, et vulneribus suis, et non egerunt pœnitentiam ex operibus suis.</div>
<div n="12" type="v">Et sextus angelus effudit phialam suam in flumen illud magnum Euphraten : et siccavit aquam ejus, ut præpararetur via regibus ab ortu solis.</div>
<div n="13" type="v">Et vidi de ore draconis, et de ore bestiæ, et de ore pseudoprophetæ spiritus tres immundos in modum ranarum.</div>
<div n="14" type="v">Sunt enim spiritus dæmoniorum facientes signa, et procedunt ad reges totius terræ congregare illos in prælium ad diem magnum omnipotentis Dei.</div>
<div n="15" type="v">Ecce venio sicut fur. Beatus qui vigilat, et custodit vestimenta sua, ne nudus ambulet, et videant turpitudinem ejus.</div>
<div n="16" type="v">Et congregabit illos in locum qui vocatur hebraice Armagedon.</div>
<div n="17" type="v">Et septimus angelus effudit phialam suam in aërem, et exivit vox magna de templo a throno, dicens : Factum est.</div>
<div n="18" type="v">Et facta sunt fulgura, et voces, et tonitrua, et terræmotus factus est magnus, qualis numquam fuit ex quo homines fuerunt super terram : talis terræmotus, sic magnus.</div>
<div n="19" type="v">Et facta est civitas magna in tres partes : et civitates gentium ceciderunt. Et Babylon magna venit in memoriam ante Deum, dare illi calicem vini indignationis iræ ejus.</div>
<div n="20" type="v">Et omnis insula fugit, et montes non sunt inventi.</div>
<div n="21" type="v">Et grando magna sicut talentum descendit de cælo in homines : et blasphemaverunt Deum homines propter plagam grandinis : quoniam magna facta est vehementer.</div>
</div>
<div n="17" type="ch">
<div n="1" type="v">Et venit unus de septem angelis, qui habebant septem phialas, et locutus est mecum, dicens : Veni, ostendam tibi damnationem meretricis magnæ, quæ sedet super aquas multas,</div>
<div n="2" type="v">cum qua fornicati sunt reges terræ, et inebriati sunt qui inhabitant terram de vino prostitutionis ejus.</div>
<div n="3" type="v">Et abstulit me in spiritu in desertum. Et vidi mulierem sedentem super bestiam coccineam, plenam nominibus blasphemiæ, habentem capita septem, et cornua decem.</div>
<div n="4" type="v">Et mulier erat circumdata purpura, et coccino, et inaurata auro, et lapide pretioso, et margaritis, habens poculum aureum in manu sua, plenum abominatione, et immunditia fornicationis ejus.</div>
<div n="5" type="v">Et in fronte ejus nomen scriptum : Mysterium : Babylon magna, mater fornicationum, et abominationum terræ.</div>
<div n="6" type="v">Et vidi mulierem ebriam de sanguine sanctorum, et de sanguine martyrum Jesu. Et miratus sum cum vidissem illam admiratione magna.</div>
<div n="7" type="v">Et dixit mihi angelus : Quare miraris ? ego dicam tibi sacramentum mulieris, et bestiæ, quæ portat eam, quæ habet capita septem, et cornua decem.</div>
<div n="8" type="v">Bestia, quam vidisti, fuit, et non est, et ascensura est de abysso, et in interitum ibit : et mirabuntur inhabitantes terram (quorum non sunt scripta nomina in libro vitæ a constitutione mundi) videntes bestiam, quæ erat, et non est.</div>
<div n="9" type="v">Et hic est sensus, qui habet sapientiam. Septem capita, septem montes sunt, super quos mulier sedet, et reges septem sunt.</div>
<div n="10" type="v">Quinque ceciderunt, unus est, et alius nondum venit : et cum venerit, oportet illum breve tempus manere.</div>
<div n="11" type="v">Et bestia, quæ erat, et non est : et ipsa octava est : et de septem est, et in interitum vadit.</div>
<div n="12" type="v">Et decem cornua, quæ vidisti, decem reges sunt : qui regnum nondum acceperunt, sed potestatem tamquam reges una hora accipient post bestiam.</div>
<div n="13" type="v">Hi unum consilium habent, et virtutem, et potestatem suam bestiæ tradent.</div>
<div n="14" type="v">Hi cum Agno pugnabunt, et Agnus vincet illos : quoniam Dominus dominorum est, et Rex regum, et qui cum illo sunt, vocati, electi, et fideles.</div>
<div n="15" type="v">Et dixit mihi : Aquæ, quas vidisti ubi meretrix sedet, populi sunt, et gentes, et linguæ.</div>
<div n="16" type="v">Et decem cornua, quæ vidisti in bestia : hi odient fornicariam, et desolatam facient illam, et nudam, et carnes ejus manducabunt, et ipsam igni concremabunt.</div>
<div n="17" type="v">Deus enim dedit in corda eorum ut faciant quod placitum est illi : ut dent regnum suum bestiæ donec consummentur verba Dei.</div>
<div n="18" type="v">Et mulier, quam vidisti, est civitas magna, quæ habet regnum super reges terræ.</div>
</div>
<div n="18" type="ch">
<div n="1" type="v">Et post hæc vidi alium angelum descendentem de cælo, habentem potestatem magnam : et terra illuminata est a gloria ejus.</div>
<div n="2" type="v">Et exclamavit in fortitudine, dicens : Cecidit, cecidit Babylon magna : et facta est habitatio dæmoniorum, et custodia omnis spiritus immundi, et custodia omnis volucris immundæ, et odibilis :</div>
<div n="3" type="v">quia de vino iræ fornicationis ejus biberunt omnes gentes : et reges terræ cum illa fornicati sunt : et mercatores terræ de virtute deliciarum ejus divites facti sunt.</div>
<div n="4" type="v">Et audivi aliam vocem de cælo, dicentem : Exite de illa populus meus : ut ne participes sitis delictorum ejus, et de plagis ejus non accipiatis.</div>
<div n="5" type="v">Quoniam pervenerunt peccata ejus usque ad cælum, et recordatus est Dominus iniquitatum ejus.</div>
<div n="6" type="v">Reddite illi sicut et ipsa reddidit vobis : et duplicate duplicia secundum opera ejus : in poculo, quo miscuit, miscete illi duplum.</div>
<div n="7" type="v">Quantum glorificavit se, et in deliciis fuit, tantum date illi tormentum et luctum : quia in corde suo dicit : Sedeo regina : et vidua non sum, et luctum non videbo.</div>
<div n="8" type="v">Ideo in una die venient plagæ ejus, mors, et luctus, et fames, et igne comburetur : quia fortis est Deus, qui judicabit illam.</div>
<div n="9" type="v">Et flebunt, et plangent se super illam reges terræ, qui cum illa fornicati sunt, et in deliciis vixerunt, cum viderint fumum incendii ejus :</div>
<div n="10" type="v">longe stantes propter timorem tormentorum ejus, dicentes : Væ, væ civitas illa magna Babylon, civitas illa fortis : quoniam una hora venit judicium tuum.</div>
<div n="11" type="v">Et negotiatores terræ flebunt, et lugebunt super illam : quoniam merces eorum nemo emet amplius :</div>
<div n="12" type="v">merces auri, et argenti, et lapidis pretiosi, et margaritæ, et byssi, et purpuræ, et serici, et cocci (et omne lignum thyinum, et omnia vasa eboris, et omnia vasa de lapide pretioso, et æramento, et ferro, et marmore,</div>
<div n="13" type="v">et cinnamomum) et odoramentorum, et unguenti, et thuris, et vini, et olei, et similæ, et tritici, et jumentorum, et ovium, et equorum, et rhedarum, et mancipiorum, et animarum hominum.</div>
<div n="14" type="v">Et poma desiderii animæ tuæ discesserunt a te, et omnia pinguia et præclara perierunt a te, et amplius illa jam non invenient.</div>
<div n="15" type="v">Mercatores horum, qui divites facti sunt, ab ea longe stabunt propter timorem tormentorum ejus, flentes, ac lugentes,</div>
<div n="16" type="v">et dicentes : Væ, væ civitas illa magna, quæ amicta erat bysso, et purpura, et cocco, et deaurata erat auro, et lapide pretioso, et margaritis :</div>
<div n="17" type="v">quoniam una hora destitutæ sunt tantæ divitiæ, et omnis gubernator, et omnis qui in lacum navigat, et nautæ, et qui in mari operantur, longe steterunt,</div>
<div n="18" type="v">et clamaverunt videntes locum incendii ejus, dicentes : Quæ similis civitati huic magnæ ?</div>
<div n="19" type="v">et miserunt pulverem super capita sua, et clamaverunt flentes, et lugentes, dicentes : Væ, væ civitas illa magna, in qua divites facti sunt omnes, qui habebant naves in mari de pretiis ejus : quoniam una hora desolata est.</div>
<div n="20" type="v">Exsulta super eam cælum, et sancti apostoli, et prophetæ : quoniam judicavit Deus judicium vestrum de illa.</div>
<div n="21" type="v">Et sustulit unus angelus fortis lapidem quasi molarem magnum, et misit in mare, dicens : Hoc impetu mittetur Babylon civitas illa magna, et ultra jam non invenietur.</div>
<div n="22" type="v">Et vox citharœdorum, et musicorum, et tibia canentium, et tuba non audietur in te amplius : et omnis artifex omnis artis non invenietur in te amplius : et vox molæ non audietur in te amplius :</div>
<div n="23" type="v">et lux lucernæ non lucebit in te amplius : et vox sponsi et sponsæ non audietur adhuc in te : quia mercatores tui erant principes terræ, quia in veneficiis tuis erraverunt omnes gentes.</div>
<div n="24" type="v">Et in ea sanguis prophetarum et sanctorum inventus est : et omnium qui interfecti sunt in terra.</div>
</div>
<div n="19" type="ch">
<div n="1" type="v">Post hæc audivi quasi vocem turbarum multarum in cælo dicentium : Alleluja : salus, et gloria, et virtus Deo nostro est :</div>
<div n="2" type="v">quia vera et justa judicia sunt ejus, qui judicavit de meretrice magna, quæ corrupit terram in prostitutione sua, et vindicavit sanguinem servorum suorum de manibus ejus.</div>
<div n="3" type="v">Et iterum dixerunt : Alleluja. Et fumus ejus ascendit in sæcula sæculorum.</div>
<div n="4" type="v">Et ceciderunt seniores viginti quatuor, et quatuor animalia, et adoraverunt Deum sedentem super thronum, dicentes : Amen : alleluja.</div>
<div n="5" type="v">Ex vox de throno exivit, dicens : Laudem dicite Deo nostro omnes servi ejus : et qui timetis eum pusilli et magni.</div>
<div n="6" type="v">Et audivi quasi vocem turbæ magnæ, et sicut vocem aquarum multarum, et sicut vocem tonitruorum magnorum, dicentium : Alleluja : quoniam regnavit Dominus Deus noster omnipotens.</div>
<div n="7" type="v">Gaudeamus, et exsultemus : et demus gloriam ei : quia venerunt nuptiæ Agni, et uxor ejus præparavit se.</div>
<div n="8" type="v">Et datum est illi ut cooperiat se byssino splendenti et candido. Byssinum enim justificationes sunt sanctorum.</div>
<div n="9" type="v">Et dixit mihi : Scribe : Beati qui ad cœnam nuptiarum Agni vocati sunt ; et dixit mihi : Hæc verba Dei vera sunt.</div>
<div n="10" type="v">Et cecidi ante pedes ejus, ut adorarem eum. Et dicit mihi : Vide ne feceris : conservus tuus sum, et fratrum tuorum habentium testimonium Jesu. Deum adora. Testimonium enim Jesu est spiritus prophetiæ.</div>
<div n="11" type="v">Et vidi cælum apertum, et ecce equus albus, et qui sedebat super eum, vocabatur Fidelis, et Verax, et cum justitia judicat et pugnat.</div>
<div n="12" type="v">Oculi autem ejus sicut flamma ignis, et in capite ejus diademata multa, habens nomen scriptum, quod nemo novit nisi ipse.</div>
<div n="13" type="v">Et vestitus erat veste aspersa sanguine : et vocatur nomen ejus : Verbum Dei.</div>
<div n="14" type="v">Et exercitus qui sunt in cælo, sequebantur eum in equis albis, vestiti byssino albo et mundo.</div>
<div n="15" type="v">Et de ore ejus procedit gladius ex utraque parte acutus, ut in ipso percutiat gentes. Et ipse reget eas in virga ferrea : et ipse calcat torcular vini furoris iræ Dei omnipotentis.</div>
<div n="16" type="v">Et habet in vestimento et in femore suo scriptum : Rex regum et Dominus dominantium.</div>
<div n="17" type="v">Et vidi unum angelum stantem in sole, et clamavit voce magna, dicens omnibus avibus, quæ volabant per medium cæli : Venite, et congregamini ad cœnam magnam Dei :</div>
<div n="18" type="v">ut manducetis carnes regum, et carnes tribunorum, et carnes fortium, et carnes equorum, et sedentium in ipsis, et carnes omnium liberorum, et servorum, et pusillorum et magnorum.</div>
<div n="19" type="v">Et vidi bestiam, et reges terræ, et exercitus eorum congregatos ad faciendum prælium cum illo, qui sedebat in equo, et cum exercitu ejus.</div>
<div n="20" type="v">Et apprehensa est bestia, et cum ea pseudopropheta : qui fecit signa coram ipso, quibus seduxit eos, qui acceperunt caracterem bestiæ, et qui adoraverunt imaginem ejus. Vivi missi sunt hi duo in stagnum ignis ardentis sulphure :</div>
<div n="21" type="v">et ceteri occisi sunt in gladio sedentis super equum, qui procedit de ore ipsius : et omnes aves saturatæ sunt carnibus eorum.</div>
</div>
<div n="20" type="ch">
<div n="1" type="v">Et vidi angelum descendentem de cælo, habentem clavem abyssi, et catenam magnam in manu sua.</div>
<div n="2" type="v">Et apprehendit draconem, serpentem antiquum, qui est diabolus, et Satanas, et ligavit eum per annos mille :</div>
<div n="3" type="v">et misit eum in abyssum, et clausit, et signavit super illum ut non seducat amplius gentes, donec consummentur mille anni : et post hæc oportet illum solvi modico tempore.</div>
<div n="4" type="v">Et vidi sedes, et sederunt super eas, et judicium datum est illis : et animas decollatorum propter testimonium Jesu, et propter verbum Dei, et qui non adoraverunt bestiam, neque imaginem ejus, nec acceperunt caracterem ejus in frontibus, aut in manibus suis, et vixerunt, et regnaverunt cum Christo mille annis.</div>
<div n="5" type="v">Ceteri mortuorum non vixerunt, donec consummentur mille anni. Hæc est resurrectio prima.</div>
<div n="6" type="v">Beatus, et sanctus, qui habet partem in resurrectione prima : in his secunda mors non habet potestatem : sed erunt sacerdotes Dei et Christi, et regnabunt cum illo mille annis.</div>
<div n="7" type="v">Et cum consummati fuerint mille anni, solvetur Satanas de carcere suo, et exibit, et seducet gentes, quæ sunt super quatuor angulos terræ, Gog, et Magog, et congregabit eos in prælium, quorum numerus est sicut arena maris.</div>
<div n="8" type="v">Et ascenderunt super latitudinem terræ, et circuierunt castra sanctorum, et civitatem dilectam.</div>
<div n="9" type="v">Et descendit ignis a Deo de cælo, et devoravit eos : et diabolus, qui seducebat eos, missus est in stagnum ignis, et sulphuris, ubi et bestia</div>
<div n="10" type="v">et pseudopropheta cruciabuntur die ac nocte in sæcula sæculorum.</div>
<div n="11" type="v">Et vidi thronum magnum candidum, et sedentem super eum, a cujus conspectu fugit terra, et cælum, et locus non est inventus eis.</div>
<div n="12" type="v">Et vidi mortuos, magnos et pusillos, stantes in conspectu throni, et libri aperti sunt : et alius liber apertus est, qui est vitæ : et judicati sunt mortui ex his, quæ scripta erant in libris, secundum opera ipsorum :</div>
<div n="13" type="v">et dedit mare mortuos, qui in eo erant : et mors et infernus dederunt mortuos suos, qui in ipsis erant : et judicatum est de singulis secundum opera ipsorum.</div>
<div n="14" type="v">Et infernus et mors missi sunt in stagnum ignis. Hæc est mors secunda.</div>
<div n="15" type="v">Et qui non inventus est in libro vitæ scriptus, missus est in stagnum ignis.</div>
</div>
<div n="21" type="ch">
<div n="1" type="v">Et vidi cælum novum et terram novam. Primum enim cælum, et prima terra abiit, et mare jam non est.</div>
<div n="2" type="v">Et ego Joannes vidi sanctam civitatem Jerusalem novam descendentem de cælo a Deo, paratam sicut sponsam ornatam viro suo.</div>
<div n="3" type="v">Et audivi vocem magnam de throno dicentem : Ecce tabernaculum Dei cum hominibus, et habitabit cum eis. Et ipsi populus ejus erunt, et ipse Deus cum eis erit eorum Deus :</div>
<div n="4" type="v">et absterget Deus omnem lacrimam ab oculis eorum : et mors ultra non erit, neque luctus, neque clamor, neque dolor erit ultra, quia prima abierunt.</div>
<div n="5" type="v">Et dixit qui sedebat in throno : Ecce nova facio omnia. Et dixit mihi : Scribe, quia hæc verba fidelissima sunt, et vera.</div>
<div n="6" type="v">Et dixit mihi : Factum est : ego sum alpha et omega, initium et finis. Ego sitienti dabo de fonte aquæ vitæ, gratis.</div>
<div n="7" type="v">Qui vicerit, possidebit hæc : et ero illi Deus, et ille erit mihi filius.</div>
<div n="8" type="v">Timidis autem, et incredulis, et execratis, et homicidis, et fornicatoribus, et veneficis, et idolatris, et omnibus mendacibus, pars illorum erit in stagno ardenti igne et sulphure : quod est mors secunda.</div>
<div n="9" type="v">Et venit unus de septem angelis habentibus phialas plenas septem plagis novissimis, et locutus est mecum, dicens : Veni, et ostendam tibi sponsam, uxorem Agni.</div>
<div n="10" type="v">Et sustulit me in spiritu in montem magnum et altum, et ostendit mihi civitatem sanctam Jerusalem descendentem de cælo a Deo,</div>
<div n="11" type="v">habentem claritatem Dei : et lumen ejus simile lapidi pretioso tamquam lapidi jaspidis, sicut crystallum.</div>
<div n="12" type="v">Et habebat murum magnum, et altum, habentem portas duodecim : et in portis angelos duodecim, et nomina inscripta, quæ sunt nomina duodecim tribuum filiorum Israël :</div>
<div n="13" type="v">ab oriente portæ tres, et ab aquilone portæ tres, et ab austro portæ tres, et ab occasu portæ tres.</div>
<div n="14" type="v">Et murus civitatis habens fundamenta duodecim, et in ipsis duodecim nomina duodecim apostolorum Agni.</div>
<div n="15" type="v">Et qui loquebatur mecum, habebat mensuram arundineam auream, ut metiretur civitatem, et portas ejus, et murum.</div>
<div n="16" type="v">Et civitas in quadro posita est, et longitudo ejus tanta est quanta et latitudo : et mensus est civitatem de arundine aurea per stadia duodecim millia : et longitudo, et altitudo, et latitudo ejus æqualia sunt.</div>
<div n="17" type="v">Et mensus est murum ejus centem quadraginta quatuor cubitorum, mensura hominis, quæ est angeli.</div>
<div n="18" type="v">Et erat structura muri ejus ex lapide jaspide : ipsa vero civitas aurum mundum simile vitro mundo.</div>
<div n="19" type="v">Et fundamenta muri civitatis omni lapide pretioso ornata. Fundamentum primum, jaspis : secundum, sapphirus : tertium, calcedonius : quartum, smaragdus :</div>
<div n="20" type="v">quintum, sardonyx : sextum, sardius : septimum, chrysolithus : octavum, beryllus : nonum, topazius : decimum, chrysoprasus : undecimum, hyacinthus : duodecimum, amethystus.</div>
<div n="21" type="v">Et duodecim portæ, duodecim margaritæ sunt, per singulas : et singulæ portæ erant ex singulis margaritis : et platea civitatis aurum mundum, tamquam vitrum perlucidum.</div>
<div n="22" type="v">Et templum non vidi in ea : Dominus enim Deus omnipotens templum illius est, et Agnus.</div>
<div n="23" type="v">Et civitas non eget sole neque luna ut luceant in ea, nam claritas Dei illuminavit eam, et lucerna ejus est Agnus.</div>
<div n="24" type="v">Et ambulabunt gentes in lumine ejus : et reges terræ afferent gloriam suam et honorem in illam.</div>
<div n="25" type="v">Et portæ ejus non claudentur per diem : nox enim non erit illic.</div>
<div n="26" type="v">Et afferent gloriam et honorem gentium in illam.</div>
<div n="27" type="v">Non intrabit in eam aliquod coinquinatum, aut abominationem faciens et mendacium, nisi qui scripti sunt in libro vitæ Agni.</div>
</div>
<div n="22" type="ch">
<div n="1" type="v">Et ostendit mihi fluvium aquæ vitæ, splendidum tamquam crystallum, procedentem de sede Dei et Agni.</div>
<div n="2" type="v">In medio plateæ ejus, et ex utraque parte fluminis, lignum vitæ, afferens fructus duodecim per menses singulos, reddens fructum suum et folia ligni ad sanitatem gentium.</div>
<div n="3" type="v">Et omne maledictum non erit amplius : sed sedes Dei et Agni in illa erunt, et servi ejus servient illi.</div>
<div n="4" type="v">Et videbunt faciem ejus : et nomen ejus in frontibus eorum.</div>
<div n="5" type="v">Et nox ultra non erit : et non egebunt lumine lucernæ, neque lumine solis, quoniam Dominus Deus illuminabit illos, et regnabunt in sæcula sæculorum.</div>
<div n="6" type="v">Et dixit mihi : Hæc verba fidelissima sunt, et vera. Et Dominus Deus spirituum prophetarum misit angelum suum ostendere servis suis quæ oportet fieri cito.</div>
<div n="7" type="v">Et ecce venio velociter. Beatus, qui custodit verba prophetiæ libri hujus.</div>
<div n="8" type="v">Et ego Joannes, qui audivi, et vidi hæc. Et postquam audissem, et vidissem, cecidi ut adorarem ante pedes angeli, qui mihi hæc ostendebat :</div>
<div n="9" type="v">et dixit mihi : Vide ne feceris : conservus enim tuus sum, et fratrum tuorum prophetarum, et eorum qui servant verba prophetiæ libri hujus : Deum adora.</div>
<div n="10" type="v">Et dicit mihi : Ne signaveris verba prophetiæ libri hujus : tempus enim prope est.</div>
<div n="11" type="v">Qui nocet, noceat adhuc : et qui in sordibus est, sordescat adhuc : et qui justus est, justificetur adhuc : et sanctus, sanctificetur adhuc.</div>
<div n="12" type="v">Ecce venio cito, et merces mea mecum est, reddere unicuique secundum opera sua.</div>
<div n="13" type="v">Ego sum alpha et omega, primus et novissimus, principium et finis.</div>
<div n="14" type="v">Beati, qui lavant stolas suas in sanguine Agni : ut sit potestas eorum in ligno vitæ, et per portas intrent in civitatem.</div>
<div n="15" type="v">Foris canes, et venefici, et impudici, et homicidæ, et idolis servientes, et omnis qui amat et facit mendacium.</div>
<div n="16" type="v">Ego Jesus misi angelum meum testificari vobis hæc in ecclesiis. Ego sum radix, et genus David, stella splendida et matutina.</div>
<div n="17" type="v">Et spiritus, et sponsa dicunt : Veni. Et qui audit, dicat : Veni. Et qui sitit, veniat : et qui vult, accipiat aquam vitæ, gratis.</div>
<div n="18" type="v">Contestor enim omni audienti verba prophetiæ libri hujus : si quis apposuerit ad hæc, apponet Deus super illum plagas scriptas in libro isto.</div>
<div n="19" type="v">Et si quis diminuerit de verbis libri prophetiæ hujus, auferet Deus partem ejus de libro vitæ, et de civitate sancta, et de his quæ scripta sunt in libro isto :</div>
<div n="20" type="v">dicit qui testimonium perhibet istorum. Etiam venio cito : amen. Veni, Domine Jesu.</div>
<div n="21" type="v">Gratia Domini nostri Jesu Christi cum omnibus vobis. Amen.</div>
</div>
</div>
   </body>
</TAN-T>